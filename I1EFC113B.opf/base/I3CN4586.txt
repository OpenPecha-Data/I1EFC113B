༈ མཁན་ཆེན་༧ འཆི་མེད་རིག་འཛིན་གྱིས་འཆད་ཁྲིད་ཕྱལ།
ཐར་བའི་གྲུ་གཟིངས།
༈ གསེར་ཐང་བླ་རུང་ལྔ་རིག་ནང་བསྟན་སློབ་གླིང་། 

༄༅། །རྒྱལ་སྲས་ལག་ལེན་གྱི་འཆད་ཁྲིད་
ཐར་བའི་གྲུ་གཟིངས།
འཆད་ཁྲིད་པ་མཁན་ཆེན་༧ འཆི་མེད་རིག་འཛིན།

ཀུན་ཁྱབ་ཡེ་ཤེས་ནམ་མཁའི་ཀློང་ཡངས་ནས།
གཟུགས་སྐུའི་བཀོད་པ་ཉི་ཟླ་ཤར་བ་བཞིན།
ཐབས་མཁས་འོད་ཀྱིས་འགྲོ་བློ་ཚིམ་བྱེད་པ། །
ཐུབ་དབང་སྨྲ་བའི་ཉིན་བྱེད་ཕྱག་གིས་བསྙེན། ། ་
ཆོས་ཀྱི་དབྱིངས་ན་ཆོས་སྐུའི་ངོ་བོར་བཞུགས། །
ལོངས་སྐུའི་ཞིང་ན་རིགས་ལྔའི་སྐུར་སྣང་བ། །
མི་མཇེད་ཁམས་ན་སྤྲུལ་སྐུའི་རྣམ་རོལ་བའི། །
མཚོ་སྐྱེས་རྒྱལ་བའི་ཞབས་པད་སྤྱི་བོས་མཆོད། །
རྒྱལ་དང་རྒྱལ་སྲས་སྤྱོད་པའི་ལམ་པོ་ཆེར། །
ཚུལ་བཞིན་འཇུག་ལ་མ་ནོར་ལམ་སྟོན་པའི། །
གདུལ་བྱའི་སྣང་ངོར་བཤེས་གཉེན་ཚུལ་འཆང་བ། །
སྐྱབས་ཀུན་འདུས་པའི་བླ་མས་དུས་ཀུན་སྐྱོངས། །
དམ་པ་གང་གི་གསུང་ལས་བརྡོལ་བའི་ལེགས་བཤད་འོ་མའི་ཆུ་རྒྱུན་ལ། །
ལེགས་པར་རོལ་བའི་གདུལ་བྱའི་ངང་ཚོགས་ཅི་དགར་རྩེན་པའི་རམ་འདེགས་སུ། །
བརྩོན་པའི་གོ་ཆ་རབ་ཏུ་བགོས་ཏེ་སོར་མོའི་འདུ་བྱེད་ལ་བརྟེན་ནས།
གསུང་གི་རྒྱ་མཚོའི་ཆ་ཤས་ཙམ་ཞིག་སུག་པར་བགྱི་བའི་འདུན་པ་འཕེལ། །

དེ་ཡང་ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱི་དོན་དུ་གཏན་བདེ་བླ་ན་
མེད་པ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་འཐོབ་པར་བྱ། དེའི་ཕྱིར་དུ་
དམ་པའི་ཆོས་གང་ཞིག་གསན་ནས་དོན་ཉམས་སུ་བླང་བར་བགྱིའོ་སྙམ་པའི་བསམ་པ་
བྱང་ཆུབ་མཆོག་ཏུ་སེམས་བསྐྱེད་པ་དང་བཅས་ཏེ་གསན་འཚལ། དེ་ལ་གང་གསན་པར་
བྱ་བའི་ཆོས་ནི།
རྒྱལ་བའི་སྲས་ཀྱི་ལག་ལེན་སུམ་ཅུ་སོ་བདུན་མ་འདི་ཉིད་འཆད་པར་བྱེད་པ་ལ། དང་པོ་
མཚན་དོན་ནི།
རྒྱལ་བའི་སྲས་ཀྱི་ལག་ལེན་སུམ་ཅུ་སོ་བདུན་མ་བཞུགས་སོ། །
ཞེས་གསུངས་ཏེ། རྒྱལ་སྲས་བྱང་ཆུབ་སེམས་དཔའ་རྣམས་ཀྱི་མཉམ་ལེན་ཐམས་ཅད་
ཚུར་བསྡུས་ན་ཚིགས་བཅད་སུམ་ཅུ་སོ་བདུན་གྱི་ནང་འདིར་བསྡུས་ནས་གསུངས་ཡོད་ནི་
རེད། དེའི་ཕྱིར་ན་དེ་ལྟ་བུའི་གཞུང་ཁྱད་པར་དུ་འཕགས་པ་དེ་ཉིད་འདིར་བཞུགས་ཡོད་
ཅེས་གསུངས་སོ། །དེ་ནས་མཆོད་པར་བརྗོད་པ་ནི།
ན་མོ་ལོ་ཀི་ཤྭ་ར་ཡ།
ཞེས་གསུངས་ཏེ། ན་མོ་ཕྱག་འཚལ་བ་དང་། ལོ་ཀི་ནི་འཇིག་རྟེན་དང་། ཤྭ་ར་དབང་ཕྱུག
ཡ་ནི་ལ་དོན་ཡིན་པས། དོན་ནི་འཕགས་པ་སྤྱན་རས་གཟིགས་ལ་མཆོད་པར་བརྗོད་
པའམ་ཕྱག་འཚལ་བ་རེད།
གང་གིས་ཆོས་ཀུན་འགྲོ་འོང་མེད་གཟིགས་ཀྱང་། །
—— འགྲོ་བའི་དོན་ལ་གཅིག་ཏུ་བརྩོན་མཛད་པའི། །
བླ་མ་མཆོག་དང་སྤྱན་རས་གཟིགས་མགོན་ལ། །

རྟག་ཏུ་སྒོ་གསུམ་གུས་པས་ཕྱག་འཚལ་ལོ། །
ཞེས་ཐོག་མར་འཕགས་པ་སྤྱན་རས་གཟིགས་དབང་ཕྱུག་དང་དབྱེར་མ་མཆིས་པའི་
བདག་ཉིད་རང་གི་དྲིན་ཆེན་རྩ་བའི་བླ་མར་ཕྱག་འཚལ་བ་ཡིན་ལ། དེ་ཡང་གང་གིས་
ཆོས་ཀུན་འགྲོ་འོང་མེད་གཟིགས་ཀྱང་། །གསུངས་ནས་རང་གི་བླ་མ་དེས་ནི་ཕྱི་ནང་སྣོད་
བཅུད་ཀྱི་ཆོས་ཐམས་ཅད་ཀུན་དོན་དམ་གྱི་ཀློང་ན་འགྲོ་བ་དང་འོང་བ་སྐྱེ་བ་དང་འཆི་
བ་ལ་སོགས་པ་གང་ཡང་མེད་པར་མཐའ་ཐམས་ཅད་དང་བྲལ་བའི་སྟོང་ཉིད་ཀྱི་རང་
བཞིན་ཅན་དུ་གཟིགས་ནའང་། འོན་ཀྱང་སྟོང་ཉིད་ཡིན་པས་ན་སེམས་ཅན་དང་སེམས་
ཅན་ལ་དམིགས་པའི་སྙིང་རྗེ་དང་། སྙིང་རྗེ་ཡི་དམིགས་ཡུལ་ཞིག་ཡོད་པ་མིན་ནོ་ལྟ་བུ་
མི་སྙམ་པར། དེ་ལྟ་བུའི་སྟོང་བ་ཉིད་ཀྱི་རང་བཞིན་མ་རྟོགས་པའི་སེམས་ཅན་རྣམས་ལ་
ཐུགས་བརྩེ་བ་ཆེན་པོས་ཀུན་ནས་བསླངས་ཏེ་སེམས་ཅན་ཐམས་ཅད་འཁོར་བ་མ་སྟོང་
བར་དུ་སེམས་ཅན་དེ་དག་གི་དོན་ལ་ཡོངས་སུ་བརྩོན་པར་མཛད་པའི་བླ་མ་མཆོག་དང་
གསུངས་ནས། རྒྱལ་སྲས་དངུལ་ཆུ་ཐོགས་མེད་ཁོང་གི་ཐུན་མོང་མ་ཡིན་པའི་རྩ་བའི་བླ་
མ་མགོན་པོ་སྤྱན་རས་གཟིགས་དང་དབྱེར་མེད་པའི་བདག་ཉིད་ཅན་དེ་ལ་རྟག་ཏུ་སྒོ་
གསུམ་གུས་པས་ཕྱག་འཚལ་ལོ་ཞེས་ལུས་ངག་ཡིད་གསུམ་གྱི་སྒོ་ནས་ཕྱག་འཚལ་བ་
ཡིན་ནོ་གསུངས། དེ་ནས་གཉིས་པ་རྩོམ་པར་དམ་བཅའ་བ་ནི།
ཕན་བདེའི་འབྱུང་གནས་རྫོགས་པའི་སངས་རྒྱས་རྣམས། །
དམ་ཆོས་བསྒྲུབས་ལས་བྱུང་སྟེ་དེ་ཡང་ནི། །
དེ་ཡི་ལག་ལེན་ཤེས་ལ་རག་ལས་པས། །
རྒྱལ་སྲས་རྣམས་ཀྱི་ལག་ལེན་བཤད་པར་བྱ། །

ཞེས་གསུངས་ཏེ། དེ་ཡང་ཕན་པ་དང་བདེ་བའི་འབྱུང་གནས་རྫོགས་པའི་སངས་རྒྱས་
ཐམས་ཅད་ལས་ཇི་ལྟ་བུ་ལས་བྱུང་བ་ཡིན་ཞེ་ན། དེ་ནི་ཆོས་རྣམ་པར་དག་པ་ཞིག་
བསྒྲུབས་པའི་སྟོབས་ཀྱིས་ནི་བྱུང་བ་ཡིན་ལ། ཆོས་ཡག་པོ་ཞིག་བསྒྲུབ་དགོས་ན་སྒྲུབ་
ལུགས་དེ་ཡང་ཡག་པོ་ཞིག་ཤེས་དགོས་རྒྱུ་རེད་མ་གཏོགས། ཆོས་སྒྲུབ་བསམ་ན་ཡང་
སྒྲུབ་ལུགས་བཟང་པོ་ཞིག་མ་ཤེས་ན། ཆོས་མ་ཡིན་པ་ལ་ཆོས་རེད་བསམས་ནས་ཆོས་
མིན་གྱི་ལམ་དུ་ཞུགས་རྒྱུ་དང༌། ཆོས་ལ་ཆོས་མིན་ཉིད་དུ་བཟུང་སྟེ་ལམ་ལོག་ཏུ་འགྲོ་
རྒྱུའང་ཡོད་པ་རྒྱུ་མཚན་དེའི་ཕྱིར་ན། ཆོས་སྒྲུབ་པར་བྱེད་པའི་ལག་ལེན་དེ་ངེས་པར་
ན་བཟང་པོ་ཞིག་ཤེས་དགོས་པ་ཡིན་པས། རྒྱལ་སྲས་རྣམས་ཀྱི་ལག་ལེན་བཤད་པར་
བྱ། །ཞེས་གསུངས་ཏེ། སྤྱིར་དམ་པའི་ཆོས་སྒྲུབ་ལུགས་དང་། ཁྱད་པར་དུ་རྒྱལ་སྲས་
བྱང་ཆུབ་སེམས་དཔའ་རྣམས་ཀྱིས་བསམ་པ་བྱང་ཆུབ་མཆོག་ཏུ་སེམས་བསྐྱེད་ཚུལ་
དང་། ལམ་ཕ་རོལ་དུ་ཕྱིན་པ་དྲུག་ལ་སློབ་པའི་ཉམས་ལེན་གྱི་རིམ་པ་དེ་རྣམས་ཚིག་ཉུང་
ལ་དོན་འདུས་པ་བྱིན་རླབས་ཀྱི་ཚན་ཁ་ཆེ་བ་དེ་ལྟ་བུའི་བདག་ཉིད་ཅན་ཞིག་རྒྱལ་སྲས་
དངུལ་ཆུ་ཐོགས་མེད་ཁོང་གིས་སྐབས་འདིར་འཆད་པར་བྱའོ་གསུངས་ནས། རྩོམ་པར་
དམ་བཅས་ནི་རེད། དེ་ནས།
དལ་འབྱོར་གྲུ་ཆེན་རྙེད་དཀའ་ཐོབ་དུས་འདིར། །
བདག་གཞན་འཁོར་བའི་མཚོ་ལས་བསྒྲལ་བྱའི་ཕྱིར། །
ཉིན་དང་མཚན་དུ་གཡེལ་བ་མེད་པར་ནི། །
ཉན་སེམས་བསྒོམ་པ་རྒྱལ་སྲས་ལག་ལེན་ཡིན། །
ཞེས་གསུངས་ཏེ། དལ་འབྱོར་གྱི་ལུས་རྟེན་འདི་ནི་ཆོས་སྒྲུབ་པར་བྱེད་པ་ལ་དཔེར་ན་

འཁོར་བའི་རྒྱ་མཚོ་ཆེན་པོའི་ཕ་རོལ་དུ་འགྲོ་བར་བྱེད་པའི་གྲུ་གཟིངས་ལྟ་བུ་ཡིན་པས།
འདི་ཉིད་ཤིན་ཏུ་རྙེད་དཀའ་བ་ཡིན་ཞིང་། ཡུན་རིང་པོའི་བར་དུ་ཚུལ་ཁྲིམས་རྣམ་པར་
དག་པ་བསྲུངས་བའི་སྟོབས་དང་ཚོགས་བསགས་སྒྲིབ་སྦྱངས་ལ་སོགས་པ་མང་པོ་བྱས་
པའི་མཐུ་ལ་བརྟེན་ནས། དལ་འབྱོར་གྱི་ལུས་རྟེན་ཁྱད་པར་ཅན་འདི་ལྟ་བུ་ཞིག་རྙེད་
ཐུབ་སོང་བ་རེད་མ་གཏོགས། རང་ཁུར་དུ་དལ་འབྱོར་གྱི་ལུས་རྟེན་ཟེར་རྒྱུ་དེ་རྙེད་ཐུབ་
ནི་མ་རེད། དེ་ཡང་རང་ཁུར་གྱི་མི་ལུས་ཙམ་ཞིག་སུས་ཡིན་ནའང་རྙེད་ཐུབ་པ་མི་དཀའ་
ཡང༌། ཆོས་རྣམ་པར་དག་པ་སྒྲུབ་པར་བྱེད་པ་ལ་མ་ཚང་པ་མེད་པའི་དལ་བ་བརྒྱད་དང་
འབྱོར་བ་བཅུ་ཚང་བའི་ལུས་རྟེན་འདི་ལྟ་བུ་ཞིག་ཤིན་ཏུ་རྙེད་དཀའ་བ་ཡིན་ནོ། །
དེའི་རྒྱུ་ལ་བསམ་བློ་བཏང་ནའང་། དལ་འབྱོར་རྣམ་པར་དག་པ་ཞིག་ཐོབ་པར་བྱེད་པ་
ལ་རྒྱུ་ཚུལ་ཁྲིམས་རྣམ་པར་དག་པས་གཞི་གཟུང་སྟེ་ཚོགས་བསགས་སྒྲིབ་སྦྱོང་ལ་འབད་
དགོས་པ་ཞིག་ཡིན་ན། ངོ་མ་ཚོགས་བསགས་སྒྲིབ་སྦྱོང་བྱེད་མཁན་དང་ཚུལ་ཁྲིམས་
རྣམ་པར་དག་པ་སྲུང་བར་བྱེད་ནི་དེ་རྒྱུ་ལ་བསམ་བློ་བཏང་སོང་ན་ཡང་དཀོན་མོ་ཡིན་
ལ། རྒྱུ་ཚུལ་ཁྲིམས་རྣམ་པར་དག་པ་དེ་སྲུང་མཁན་དཀོན་ནས་བཟུང་སྟེ། དེའི་འབྲས་བུ་
དལ་འབྱོར་གྱི་ལུས་རྟེན་ཐོབ་ནི་དེའང་ཤིན་ཏུ་དཀོན་པ་ཞིག་ཡིན་རྒྱུ་རེད། རྒྱུའི་སྒོ་ནས
ཕར་དཔག་ནའང་ཤེས་ཐུབ་པ་ཡིན་ལ། དཔེར་ན་ང་ཚོས་ཚུལ་ཁྲིམས་རྣམ་པར་དག་པ་
སྲུང་ནི་ཞིག་ངོས་འཛིན་དགོས་ནའང་། དམྱལ་བ་ཡི་དྭགས་དུད་འགྲོ་ལ་སོགས་པ་ཅི་
འདྲའི་སེམས་ཅན་མང་པོ་ཞིག་ཡོད་ཀྱང་། འདིའི་ནང་ན་ཚུལ་ཁྲིམས་སྲུང་མཁན་ཞིག་
མེད་པ་སྨོས་མ་དགོས་པ་རེད། འོན་ཀྱང་མིར་གྱུར་བའི་ནང་ནའང་ཆོས་སྒོར་ཞུགས་པ་
དང་ཞུགས་མེད་པ་ཅི་འདྲའི་མང་པོ་ཞིག་ཡོད་མོད། དེའི་ནང་ན་ཡང་ཚུལ་ཁྲིམས་སྲུང་ནི་
ཞིག་མ་དགོས་ཆོས་ལ་ཞུགས་མཁན་དེ་ཡང་དཀོན་མོ་རེད། སྤྱིར་དཀོན་མཆོག་གསུམ་

ལ་དད་མཁན་ཞིག་ཡིན་ཀྱང༌། དེ་དག་གི་ནང་ན་ཡང་ཚུལ་ཁྲིམས་རྒྱུད་ལ་ལེན་པ་དང་མི་
ལེན་པ་ལས་མི་ལེན་པ་མང་བ་ཡིན་ལ། གལ་ཏེ་ཚུལ་ཁྲིམས་རྒྱུད་ལ་བླང་ནའང་དངོས་
གནས་ཚུལ་ཁྲིམས་སྲུང་ཐུབ་ཡོད་མེད་དེ། རང་རྒྱུད་ལ་དཔག་ནའང་ཕལ་ཆེར་ཤེས་ཡོང་
ནི་རེད། དེའི་ཕྱིར་ན་ཚུལ་ཁྲིམས་རྣམ་པར་དག་པ་ཉེས་པས་མ་གོས་པ་ཞིག་སྲུང་དགོས་
ན། དེ་འདྲའི་སྲུང་མཁན་ཞིག་ཧ་ཅང་དཀོན་མོ་ཡིན་ནོ། །
དེ་དཀོན་མོ་ཡིན་ནས་བཟུང་སྟེ། དེའི་འབྲས་བུ་དལ་འབྱོར་གྱི་ལུས་རྟེན་ཞེས་པ་དེའང་
ཐོབ་རྒྱུ་ནི་དཀོན་མོ་ཞིག་ཡིན་པ་སྨོས་མ་དགོས་པ་རེད། དེས་ན་ད་རེས་སྐྱེ་བ་སྔོན་གྱི་
བསོད་ནམས་བཟང་པོའི་སྟོབས་ཀྱིས་དལ་འབྱོར་གྱི་ལུས་རྟེན་ཁྱད་པར་ཅན་འདི་ལྟ་བུ་
ཞིག་ཐོབ་ནས་ཆོས་སྒྲུབ་པར་བྱེད་པའི་མཐུན་རྐྱེན་ཕུན་སུམ་ཚོགས་པ་འཛོམས་དུས
འདིར། བདག་གཞན་འཁོར་བའི་མཚོ་ལས་བསྒྲལ་བྱའི་ཕྱིར། །ཞེས་གསུངས་ནས།
རང་ཡང་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་འདི་ལས་བསྒྲལ་ནས་ལུས་རྟེན་འདི་མ་
གཏོགས་ལས་དང་ཉོན་མོངས་བའི་གཞན་དབང་གིས་འདི་ལྟ་བུའི་སྡུག་བསྔལ་རྒྱུན་དུ་
མྱོང་མི་དགོས་པར། མ་ཟད་རང་དང་འབྲེལ་བ་ཐོགས་པའི་སེམས་ཅན་གཞན་པ་རྣམས་
ཀྱང་ཡང་དག་པའི་ལམ་དུ་བཙུད་ཏེ་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་འདི་ལས་
ཡོངས་སུ་བསྒྲལ་བར་བྱ་བའི་ཕྱིར་དུ།
ཉིན་དང་མཚན་དུ་དབྱེ་བ་མེད་པར་ནི། ། ཉན་སེམས་བསྒོམ་པ་རྒྱལ་སྲས་ལག་ལེན་
ཡིན། ། གསུངས་ནས། ཉིན་མི་དལ་མཚན་མི་གཉིད་པར་ཉིན་མཚན་དབྱེ་བ་མེད་པར་
ནི་དུས་རྟག་ཏུ་ཆོས་གང་བསྒྲུབ་དགོས་ན། དེ་ལ་འདོན་རྒྱུ་སྒྲུབ་རྒྱུ་ཕྱག་འཚལ་རྒྱུ་སྐོར་
བ་བྱེད་རྒྱུ་ལ་སོགས་པའི་ཆོས་མང་པོ་ཡོད་ལ། ངོ་མ་སངས་རྒྱས་ཀྱི་བཀའ་ཐམས་ཅད་
ཀུན་པོར་བལྟས་ཡོང་ན་གང་ལས་གང་བཟང་ཞིག་མ་གཏོགས། དེ་ལ་ཁྱད་པར་ཅི་ཡང་

མེད་པ་ལྟ་བུ་རེད་དེ། འོན་ཀྱང་གཙོ་བོ་ཐོས་བསམ་སྒོམ་གསུམ་འདི་ཡིན་ལ། དེའི་ཕྱིར་
ན་ཐམས་ཅད་ཀྱིས་རང་ནུས་ཅི་ལྕོགས་ཀི་སྒོ་ནས་ཐོས་བསམ་སྒོམ་གསུམ་བྱེད་དགོས་
པར་གདམས་པ་ཡིན་ཞིང་། མདོ་སྡེ་ཐམས་ཅད་ཀྱི་ནང་ན་ནི་དེ་བཞིན་དུ་གསུངས་ཡོད་
ལ། དཔེར་ན་དམ་པའི་ཆོས་ཚིག་བཞི་བའི་ཚིགས་སུ་བཅད་པ་གཅིག་ལ་བསམ་པ་རྣམ་
དག་གི་ངང་ནས་ཉན་བཞག་ན། དེའི་ཕན་ཡོན་རྐྱང་བ་དེ་ཡང༌། དཔེར་ན་སྟོང་གསུམ་གྱི་
སྟོང་ཆེན་པོ་འདི་སྣོད་བྱས། རིའི་རྒྱལ་པོ་རི་རབ་སྡོང་བུར་བྱས་ཏེ། དེའི་ནང་དུ་མཐའ་
ཡས་པའི་རྒྱ་མཚོ་ཆེན་པོ་མར་ཁུ་ལྟ་བུ་བྱས་ནས་ཁ་བཀང་སྟེ། སངས་རྒྱས་དང་བྱང་ཆུབ་
སེམས་དཔའ་རྣམས་ལ་བསྐལ་བ་ནས་བསྐལ་བའི་བར་དུ་ཕུལ་ནི་བས། ཆོས་ཚིག་བཞི་
པའི་ཚིགས་སུ་བཅད་པ་གཅིག་ལ་བསམ་པ་རྣམ་དག་གི་ངང་ནས་ཉན་བཞག་ན་དེའི་
ཕན་ཡོན་གྱི་བཟང་གསུངས་ཡོད་ནི་རེད། དེའང་ལུང་མ་བསྟན་ཞིག་གི་ངང་དང་བསམ་
པ་རྣམ་དག་མ་ཡིན་པ་ཞིག་གི་སྒོ་ནས་ཉན་ན་ཕན་ཡོན་ཡོད་གསུངས་ནི་མ་རེད། བསམ་
པ་རྣམ་དག་གི་སྒོ་ནས་གསུངས་ནི་རེད།
དེའི་ཕྱིར་ན་ཆོས་ཉན་རྒྱུ་དེ་གལ་ཆེ་བ་ཡིན་པས། ཐམས་ཅད་ཀྱིས་བསམ་པ་རྣམ་དག་གི་
སྒོ་ནས་ཚིག་བཞི་བའི་ཚིགས་སུ་བཅད་པ་གཅིག་ལ་ཡིན་ནའང་ཉན་ཨེ་ཐུབ་ལྟོས། མ་ནི་
བཏོན་ནའང་ཕན་ཡོན་ལོས་ཡོད་མོད། ཡང་སངས་རྒྱས་ཀྱི་གསུང་ལ་ལའི་ནང་ན་ཚིག་
བཞི་བའི་ཚིགས་སུ་བཅད་པ་གཅིག་ལ་ཉན་ན་དེའི་ཕན་ཡོན་གྱི་ཆེ་བར་བསམ་སྐྱེད་ཡང་
གསུངས་ཡོད་ནི་རེད། དེ་ཕྱིར་ན་རང་ནུས་ཅི་ལྕོགས་ཀྱི་སྒོ་ནས་ཆོས་ལ་ཉན་པའི་དོན་ལ་
བསམ་བློ་ཡག་པོ་གཏོང་དགོས་ལ། རང་གཞན་སུ་ཡིན་ཡང་ཆོས་ལ་ཉན་པའི་སྐབས་སུ།
བཤད་མཁས་པ་ཞིག་གིས་བཤད་ནས་བཟུང་སྟེ། ངོ་མ་ཆོས་སྒྲུབ་དགོས་སྡིག་པ་སྤང་
དགོས་བསམ་ནི་རེད་མོད། འོན་ཀྱང་དུས་རྒྱུན་དུ་བསམ་མི་ཐུབ་པ་ཡིན་ལ། ཆོས་ཁྲིད་

ཚར་སོང་ནས་བཟུང་སྟེ། དེའི་དོན་ལ་བསམ་བློ་ཞིག་གཏན་ནས་མི་གཏོང་ཞིང་། དེ་ནས་
བྱ་བྱེད་ལས་གསུམ་ལ་སོགས་པ་མང་སོང་བའི་སྟོབས་ཀྱིས་སེམས་ལ་ཡང་ཤར་ཐུབ་ནི་
མ་རེད། སྤྱིར་ན་དུས་རྒྱུན་དུ་ཆོས་དེ་ཡིད་ལ་བསམ་དགོས་པས་ན། བླ་མ་མི་ཕམ་ཚང་
གི་དཔྱད་སྒོམ་འཁོར་ལོ་མའི་ནང་ནའང་གསུངས་ཡོད་ལ། བསྐལ་བ་ནས་བསྐལ་བའི་
བར་དུ་སངས་རྒྱས་དང་བྱང་ཆུབ་སེམས་དཔའ་རྣམས་ལ་རིན་པོ་ཆེ་སྣ་བདུན་གྱིས་སྟོང་
གསུམ་གྱི་སྟོང་ཆེན་པོས་བཀང་སྟེ་མཆོད་པ་ཕུལ་ནི་བས། ཆོས་ཚིག་བཞི་བ་འདུས་བྱས་
མི་རྟག་པའོ་ཞེས་པ་གཅིག་གི་དོན་ལ་དུས་སྐད་ཅིག་མ་གཅིག་ལ་བསམ་བློ་ཞིག་བཏང་
ན་དེའི་ཕན་ཡོན་གྱི་ཆེ་བར་གསུངས་ཡོད་པ་ཡིན་ལ། ང་ཚོའི་རང་ག་བ་ཞིག་གིས་བསམ་
ན་སྟོང་གསུམ་གྱི་སྟོང་ཆེན་པོ་རིན་པོ་ཆེ་སྣ་བདུན་གྱིས་བཀང་ནས་མཆོད་པ་ཕུལ་བཞག་
ན། དེ་ལྟ་བུ་མ་གཏོགས་དགེ་བ་ཞིག་བསྒྲུབ་རྒྱུ་མེད་ཀི་བསམ་ནི་རེད་དེ། དེ་བས་ཀྱང་ནི་
ཆོས་ཀྱི་དོན་ལ་བསམ་བློ་བཏང་ན་དེའི་ཕན་ཡོན་གྱི་ཆེ་བས་ན། ཐམས་ཅད་ཀྱིས་ཅི་ནུས་
ཀྱིས་ཆོས་ཀྱི་དོན་ལ་བསམ་བློ་གཏོང་དགོས་པ་ཡིན་ལ། སྒོམ་ཐུབ་ན་ད་དེ་ལས་ཀྱང་
བཟང་བ་བཤད་མ་དགོས་པ་རེད།
བསྐལ་བརྒྱའི་བར་དུ་ཆོས་ལ་ཉན་པར་བྱེད་པ་ལས། ལན་གཅིག་ཏུ་ཆོས་ཀྱི་དོན་ལ་
བསམ་བཞག་ན་དེའི་ཕན་ཡོན་ཆེ་བ་དང་། ཡང་བསྐལ་བརྒྱའི་བར་དུ་བསམ་པར་བྱེད་
པ་ལས། ལན་གཅིག་ཏུ་བསྒོམས་ན་དེའི་ཕན་ཡོན་གྱི་ཆེ་བར་གསུངས་ཡོད་པ་ཡིན་ལ།
ད་ཆོས་སྒྲུབ་རྒྱུ་དེ་ལ་ཧ་ཅང་གི་མང་པོ་ཡོད་ནི་རེད་མོད། མདོར་ན་སྐྱེས་ནས་མ་ཤིའི་བར་
དུ་ཅི་ནུས་ཀྱིས་སྡོམ་དམ་ཚིག་གཙང་མ་རེ་སྲུང་ཨེ་ཐུབ་རྒྱུ་དང་། དེའི་སྟེང་དུ་ཆོས་ཁྲིད་རེ་
ལ་ཉན་ཏེ། དེའི་དོན་ལ་བསམ་བློ་རེ་བཏང་ནས་སྒོམ་རྒྱུ་ཅན་ཞིག་ཡིན་ན། ད་ཆོས་ཤེས་
ནི་མི་ཤེས་ནི་ཀུན་ཡིན་རྒྱུ་རེད་དེ། ཆོས་ཤེས་བཞག་པས་ཧ་ཅང་གི་ཕན་པ་ཆེ་རྒྱུ་དང་། མ་

ཤེས་པས་ཕན་ཡོན་ཆུང་རྒྱུ་ཅང་ཡོད་ནི་མ་རེད། རང་གཞན་ཐམས་ཅད་ཀུན་པོས་ཕན་
པ་དང་བདེ་བའི་ལམ་ཞིག་ཨེ་འགྲུབ་བསམ་ན། གཙོ་བོ་རང་གིས་བསམ་པ་རྣམ་དག་
ངང་ནས་ཐོས་བསམ་སྒོམ་གསུམ་བྱས་བཞག་ན། དེའི་ཕན་ཆད་ནས་དགེ་བ་ཞིག་ཅང་
དགོས་ནི་མ་རེད། དེའི་ཕྱིར་ན་མགོ་ནས་བཟུང་སྟེ། ཉན་བསམ་སྒོམ་པ་རྒྱལ་སྲས་ལག་
ལེན་ཡིན། ། ཞེས་གསུངས་ཏེ། སྤྱིར་ན་རྒྱལ་སྲས་ལག་ལེན་འདིས་གཞུང་དོན་མང་པོ་
ཞིག་བསྟན་ཡོད་མོད་ཀྱང་། ཚང་མ་ཚུར་བསྡུས་བཞག་ན་ཉན་རྒྱུ་དང་བསམ་རྒྱུ་སྒོམ་རྒྱུ་
འདི་གསུམ་གྱི་ནང་དུ་མ་འདུས་པ་གཅིག་ཀྱང་ཡོད་པ་མིན་ནོ། །
གཉེན་གྱི་ཕྱོགས་ལ་འདོད་ཆགས་ཆུ་ལྟར་གཡོ། །
དགྲ་ཡི་ཕྱོགས་ལ་ཞེ་སྡང་མེ་ལྟར་འབར། །
བླང་དོར་བརྗེད་པའི་གཏི་མུག་མུན་ནག་ཅན། །
ཕ་ཡུལ་སྤོང་བ་རྒྱལ་སྲས་ལག་ལེན་ཡིན། །
ཞེས་གསུངས་ཏེ། དེ་ཡང་ཐོས་བསམ་ཞིག་བྱེད་དགོས་ནས་བཟུང་སྟེ་ཐོག་མར་ཕ་ཡུལ་
དེ་སྤང་དགོས་པ་ཡིན་ལ། ཕ་ཡུལ་དེ་མ་སྤངས་ན་རང་དགའ་ས་དང་མི་དགའ་ས་ལ་
སོགས་པའི་ཆགས་སྡང་མང་པོ་ཞིག་བསླང་ཡོང་བ་ཡིན་པས་ན། གཉེན་གྱི་ཕྱོགས་ལ་
འདོད་ཆགས་ཆུ་ལྟར་གཡོ། ། ཞེས་གསུངས་ཏེ། རང་གི་གཉེན་ཉེ་བ་གྲོགས་དགའ་
མཛའ་རྣམས་ལ་ཆགས་ཤིང་ཞེན་པ་དང་། དགྲ་ཡི་ཕྱོགས་ལ་ཞེ་སྡང་མེ་ལྟར་འབར། །
གསུངས་ནས། རང་མི་དགའ་ས་རང་གི་གཉེན་ཉེ་བར་གནོད་པ་བྱེད་པ་རྣམས་ཀྱི་
ཕྱོགས་ལ་ཞེ་སྡང་མེ་ལྟར་དུ་ཡོངས་སུ་འབར་བ་ཡིན་ཞིང་། དེ་ནས་བླང་དོར་བརྗེད་པའི་
ཞེས་ཏེ། དེ་ལྟ་བུའི་འདོད་ཆགས་དང་ཞེ་སྡང་རྣམས་ཀྱི་དབང་དུ་ཤོར་སོང་ནས་བཟུང་

སྟེ། ད་དགེ་སྡིག་འདོར་ལེན་ལ་སོགས་པ་དེ་ཡང་བརྗེད་འགྲོ་བས། བསམ་བློ་ཡང་མི་
གཏོང་ལ་གཏོང་ཁོམ་ཀྱང་ཡོད་པ་མིན་ལ། དགྲ་འདུལ་ལུགས་དང་གཉེན་སྐྱོང་ལུགས་
ལ་སོགས་པའི་ཕྱོགས་ལ་འདང་བརྒྱབས་ནས་བཟུང་ཆོས་ལ་བསམ་བློ་གཏོང་རྒྱུ་དེ་མི་
དྲན་པ་ཡིན་པས། དེ་ལྟ་བུའི་གཏི་མུག་གི་མུན་ནག་འཐིབས་ས་དེ་གང་ཡིན་ན་ཕ་ཡུལ་
དང་དགྲ་གཉེན་མང་བའི་ས་དེ་ཡིན་པས་ན། ཕ་ཡུལ་སྤོང་བ་རྒྱལ་སྲས་ལག་ལེན་ཡིན།།
ཞེས་གསུངས་ཏེ། ད་རྒྱས་སྲས་བྱང་ཆུབ་སེམས་དཔའི་ལམ་ལ་སློབ་པ་ཞིག་ཡིན་ནས་
བཟུང་སྟེ་ཆགས་སྡང་དང་འདུ་འཛི་ཆེ་བའི་གནས་དེ་སྤངས་ནས། ཆོས་རྣམ་པར་དག་པ་
ཞིག་གང་ནས་འགྲུབ་ན་དེར་སོང་ནས་ཐོས་བསམ་སྒོམ་གསུམ་སོགས་བྱེད་དགོས་པས།
ཐོག་མར་དགྲ་གཉེན་ཆགས་སྡང་མང་སའི་ས་དེ་སྤོང་བར་བྱེད་པ་ནི་རྒྱལ་སྲས་བྱང་ཆུབ་
སེམས་དཔའ་རྣམས་ཀྱི་ལག་ལེན་ཡིན་ནོ་ཞེས་གསུངས་པ་ཡིན་ལ།
ཡུལ་ངན་སྤངས་པས་ཉོན་མོངས་རིམ་གྱིས་འགྲིབ། །
རྣམ་གཡེང་མེད་པས་དགེ་སྦྱོར་ངང་གིས་འཕེལ། །
རིག་པ་དྭངས་པས་ཆོས་ལ་ངེས་ཤེས་སྐྱེ། །
དབེན་པ་བསྟེན་པ་རྒྱལ་སྲས་ལག་ལེན། །
ཞེས་གསུངས་ཏེ། དེ་ལྟར་ཡུལ་ངན་པ་དང་ཆགས་སྡང་ཕྱོགས་རེས་ལ་སོགས་པ་དེ་
རྣམས་མང་བའི་ས་དེ་ཕར་སྤང་དགོས་ཏེ། དེ་སྤངས་བཞག་ནས་བཟུང་སྟེ། ངེས་པར་དུ་
བསྒོམས་ནས་རྒྱུད་ལ་སྐྱེས་མ་བཞག་ཀྱང་། འདོད་ཆགས་དང་ཞེ་སྡང་ལ་སོགས་པ་སྐྱེ་
སའི་ཡུལ་དེ་མེད་པས་ན། ཆགས་སྡང་རྨོངས་གསུམ་སོགས་རིམ་གྱིས་ཇེ་ཉུང་དུ་འགྲོ་
བ་ཡིན་ནོ་གསུངས། རྣམ་གཡང་མེད་པས་ཞེས་ཏེ། ད་དབེན་པའི་གནས་ལ་སོང་ནས་

བཟུང་སྟེ་དགྲ་འདུལ་གཉེན་སྐྱོང་ལ་སོགས་པའི་རྣམ་གཡེང་བྱེད་སའི་ཡུལ་ཡང་མེད་
པས་ན། དགེ་སྦྱོར་ཐམས་ཅད་ཀྱང་ངང་གིས་འགྲིབ་པ་ཡིན་ནོ་གསུངས། དེ་དུས་དགེ་
སྒྲུབ་ཁོམ་ཡང་ཡོད་པའི་ཕྱིར་ན། ད་དཔེ་ཆར་ལྟ་བསམ་ན་འདྲ།
ཉན་བསམ་ན་འདྲ། དེ་བཞིན་དུ་ཉམས་ལེན་བྱེད་བསམ་ན་འདྲ་གང་བྱེད་བསམ་ཀྱང་།
ད་བྱ་བྱེད་ཐམས་ཅད་ཀུན་པོ་ཇེ་ཉུང་དུ་བུད་སོང་ནས་བཟུང༌། དེ་ནས་དགེ་བ་སྒྲུབ་པའི་
ཁོམ་པོ་ནི་ཇེ་མང་དུ་འགྲོ་བ་ཡིན་ནོ་ཞེས་གསུངས་སོ། ། རིག་པ་དྭངས་པས་ཆོས་ལ་ངེས་
ཤེས་སྐྱེ། ། གསུངས་ནས།
དེ་ལྟ་བུའི་དབེན་པའི་གནས་བསྟེན་ན་སེམས་ཁམས་དྭངས་པས་ན་རིག་པའང་ཇེ་
གསལ་དུ་འགྲོ་བ་ཡིན་ལ། གཞན་དུ་ཕན་ཚུན་གྲོགས་པོ་གཉེན་ཉེ་ལ་སོགས་པ་མང་
བའི་ས་དེ་ནས། དོན་མེད་ལོང་གཏམ་གྱི་སྐད་ཆ་ལ་སོགས་པ་མང་པོ་ཞིག་གླེང་ཡོང་ནས་
བཟུང་སྟེ། སེམས་དེ་ཡང་རྣམ་རྟོག་གི་ཀློང་དུ་ཤོར་ནས། དེ་ནས་དཔེ་ཆ་ལྟ་ཁོམ་ཡང་
མེད་བལྟས་ཀྱང་སེམས་ལའང་ཡག་པོ་ཞིག་མི་འཆར་བར་ཡ་ཡེངས་ཟང་ཟིང་ཞིག་གི་
ངང་ནས་ནམ་ཚ་ཤོར་འགྲོ་བ་ཡིན་ལ། དེའི་ཕྱིར་ན་རང་ཉིད་གཅིག་པུ་དབེན་པའི་གནས
སུ་སོང་སྟེ། ཆོས་མཐུན་གྱི་གྲོགས་པོ་འགའ་རེ་དང་ལྷན་དུ་ཐོས་བསམ་སྒོམ་གསུམ་བྱས་
ཏེ་བསྡད་ན་རིག་པ་ཡང་དྭངས་ཤིང་། རྣམ་རྟོག་ཀྱང་དེ་ལྟ་བུའི་རྒོད་པོ་ཞིག་ཡིན་ནི་མ་
རེད། དེ་ནས་བཟུང་སྟེ་ཆོས་ལ་ག་ལེར་གཟབ་གཟབ་འདྲ་བྱས་ཏེ་བལྟས་འོང་ན། ཆོས་
ལ་རང་ཤུགས་ཀྱིས་ངེས་ཤེས་སྐྱེ་བ་ལ་ཐེ་ཚོམ་མེད་པས་ན། དབེན་པ་བསྟེན་པ་རྒྱལ་སྲས་
ལག་ཡིན། ། ཞེས་གསུངས་ནས། དབེན་པའི་གནས་ཞིག་ལ་སོང་ནས་ཐོས་བསམ་སྒོམ་
གསུམ་སོགས་བྱེད་དགོས་པ་ཡིན་ནོ་གསུངས་སོ། །ཐོས་བསམ་སྒོམ་གསུམ་གྱི་འགལ་
རྐྱེན་ལ་སོགས་པ་མང་སའི་ས་དེ་སྤངས་ནས། ཐོས་བསམ་སྒོམ་གསུམ་གྱི་བྱ་བ་གང་

སྒྲུབ་བསམ་ཀྱང་མཐུན་རྐྱེན་ཕུན་སུམ་ཚོགས་པ་འཛོམས་ས། བླ་མ་དགེ་བའི་བཤེས་
གཉེན་ཡང་ཡོད་ས། ཆོས་སྒྲུབ་པར་བྱེད་པ་ལ་ཆོས་ལ་ཉན་བསམ་ན་འདྲ། སྒོམ་བསམ་
ན་འདྲ། ལྟ་བསམ་ན་འདྲ་གང་བྱེད་བསམ་ཀྱང་སྒྲུབ་ཐུབ་ས། ཆོས་སྒྲུབ་པའི་འགལ་
རྐྱེན་ལ་སོགས་པ་མེད་པའི་དབེན་པའི་གནས་དེ་འདྲ་ཞིག་བསྟེན་པར་བྱས་ནས་བསྡད་
ན། དེ་ནས་རང་གི་རྒྱུད་ལ་ཡོན་ཏན་ཡང་ཇེ་བཟང་ཇེ་བཟང་དུ་འགྲོ་བ་ཡིན་པས། ཁྱད་
པར་དུ་གྲོགས་བཟང་པོ་དང་འགྲོགས་ན་རང་གི་རྒྱུད་ལ་ཡོན་ཏན་གོང་འཕེལ་དང་སྐྱོན་
ཇེ་འགྲིབ་དུ་འགྲོ་བ་ཡིན་ལ། རང་ཁུལ་དུ་ག་ཤེད་ཞིག་ནས་ཁེར་འདུག་བྱས་ནས་བསྡད་
ནི་ཙམ་གྱིས་བཟང་འགྲོ་རྒྱུ་ཨེ་ཡོད་ཅང་མི་ཤེས་ལ། དེའི་ཕྱིར་ན་དབེན་པའི་གནས་ཞིག་
ནས་ཆོས་མཐུན་གྱི་གྲོགས་པོ་རྣམས་དང་ལྷན་དུ་དམ་པའི་ཆོས་བསྒྲུབས་ནས་བསྡད་ན་
ཆོས་ལ་ངེས་ཤེས་སྐྱེས་ཏེ། ཆོས་སྒྲུབ་པའི་འགལ་རྐྱེན་ཐམས་ཅད་ཀུན་པོའང་རང་ཤུགས་
སུ་མེད་འགྲོ་བ་ཡིན་ནོ་གསུངས།
ཡུན་རིང་འགྲོགས་པའི་མཛའ་བཤེས་སོ་སོར་འབྲལ། །
འབད་པས་བསྒྲུབས་པའི་ནོར་རྫས་ཤུལ་དུ་ལུས། །
ལུས་ཀྱི་མགྲོན་ཁང་རྣམ་ཤེས་མགྲོན་པོས་འབོར། །
ཚེ་འདི་བློས་བཏང་རྒྱལ་སྲས་ལག་ལེན་ཡིན། །
ཞེས་གསུངས་ནས། ས་སྐྱའི་ཞེན་པ་བཞི་བྲལ་གྱི་ནང་ནའང་། ཚེ་འདི་ལ་ཞེན་ན་ཆོས་པ་
མིན། །བདག་དོན་ལ་ཞེན་ན་བྱང་སེམས་མིན། །འཛིན་པ་བྱུང་ན་ལྟ་བ་མིན། །འཁོར་
བ་ལ་ཞེན་ན་ངེས་འབྱུང་མིན། །ཞེས་གསུངས་པའི་ཕྱིར་ན་ཚེ་འདི་ལ་ཞེན་ནས་བཟུང་སྟེ་
ཆོས་པ་ཟེར་ནི་མ་རེད། ཆོས་པ་ཡིན་མིན་གྱི་ཚུལ་ཚེ་འདི་ལ་ཞེན་པ་ཡོད་མེད་ཀྱི་སྒོ་ནས་

འཇོག་དགོས་པ་ཡིན་གསུངས་ཡོད་ལ། དེས་ན་ཚེ་འདི་ལ་ཞེན་པ་ཡོད་ཉན་ནི་མ་རེད་མ་
གཏོགས། ཚེ་འདི་ལ་ཞེན་སོང་ནས་བཟུང་སྟེ་ངོ་མ་ཆོས་རྣམ་དག་ཅིག་འགྲུབ་ཐབས་ཡོད་
ནི་མ་རེད། ཚེ་འདིའི་དགྲ་འདུལ་གཉེན་སྐྱོང་དང་རྒྱུ་ནོར་ལོངས་སྤྱོད་མཚན་སྙན་གྲགས་
སོགས་མང་བོ་ཞིག་ལ་འདང་རྒྱག་གི་བསྡད་ནས་བཟུང་སྟེ། ལྟར་སྣང་ལ་ཆོས་སྒྲུབ་པ་
ཡིན་ནའང་། དེ་རྣམས་ཀྱི་ཆ་རྐྱེན་དུ་གྱུར་སོང་ནས་བཟུང་གཏན་ནས་ཆོས་སུ་གྱུར་ཡོད་
པ་མིན་ནོ། །
དཔེར་ན་ཆོས་ཞིག་འཆད་པར་བྱེད་ནའང་དེ་ནི་ཁོར་མཚན་སྙན་ཞིག་རྒྱས་པའི་ཆེད་
དང་། རྒྱུ་ནོར་ཞིག་ཨེ་ཐོབ་བསམ་ནས་འཆད་ནི་དང་། དེ་བཞིན་དུ་གཞན་གྱིས་བསྟོད་
པ་དང་བཀུར་བསྟི་རེ་ཨེ་ཐོབ་བསམ་ནས་ཆོས་འཆད་པ་ཡིན་ན་མི་བཟང་ལ། ཕྱི་ཚུལ་
ཁྲིམས་ལྡན་སྡོམ་བཙུན་ཞིག་བཅོས་ཏེ། གཞན་རྣམས་ཀྱིས་ཀྱང་། ཨ་སྐྱབས་སུ་མཆི།
ཇི་འདྲའི་ཨ་ཁུ་བཙུན་པ་ཞིག་རེད། ཆོས་བཤད་སོགས་གང་དང་ཅི་བྱས་ནའང་ཧ་ལས་
པ་ཞིག་རེད། འདིས་ནི་དངོས་གནས་ཆོས་འཇིག་རྟེན་གཉིས་ཀ་ལྷན་ཅིག་ཏུ་འགྲུབ་ཡོད་
ཀི་སྙམ་པ་ལྟ་བུ་ཞིག་ཡིན་ནའང་། ཡོད་མེད་དེ་བསམ་པའི་སྟེང་ན་ཡོད་རྒྱུ་རེད། ཚེ་འདི་
ལ་ཞེན་པ་ཅུང་ཟད་ཙམ་ཡང་མེད་པར་རང་ཤུགས་ཀྱིས་འཁོར་སློབ་མ་འདུས། མཚན་
སྙན་གྲགས་རྒྱས་རྒྱུ་འབྱོར་བ་ཆེན་པོ་ཅན་དེ་ལྟ་བུ་ཡིན་ན། དེ་ལ་ཉེས་པའང་ཅང་ཡོད་རྒྱུ་
མ་རེད་མོད། དེ་མ་ཡིན་པར་ཁོའི་སེམས་སྟེང་ནས་ཁོས་སྡོམ་དམ་ཚིག་རེ་སྲོང་ན་ཚེ་འདི་
ལ་མཚན་སྙན་རེ་ཐོབ་ཨེ་འགྲོ་དང་། རྒྱུ་ལོངས་སྤྱོད་རེ་ཐོབ་ཨེ་འགྲོར་བསམ་ནས། དེ་
དག་ཐོབ་པའི་ཆེད་དུ་བདག་གིས་མཁས་མཁས་དང་བཙུན་བཙུན་བྱེད་དགོས་བསམ་
ཡོད་ནས་བཟུང་སྟེ། དེ་ནི་ཆོས་རྣམ་པར་དག་པ་ཞིག་གི་གཏན་ནས་གྱུར་ཡོད་པ་མིན་
ནོ་ཞེས་གསུངས་པ་ཡིན་ལ། དེ་ལྟར་ཚེ་འདི་ཙམ་གྱི་དོན་གཅིག་པུ་ལ་བསམ་བློ་བཏང་

ནས་མཁས་མཁས་དང་བཙུན་བཙུན་བྱས་ན། བསམ་བློའི་ས་ཁྱོན་ཧ་ཅང་ཆུང་སོང་བས་
ན་ཆོས་རྣམ་དག་ཅིག་གི་གྱུར་ཐུབ་ཡོད་མེད་ཤེས་ནི་མ་རེད། ཚེ་འདིའི་དོན་གཅིག་པུ་ལ་
བསམ་བློ་བཏང་ནས་ཁྱེད་མཁས་པ་ཞིག་ཨེ་ཡོང་བལྟས་ན་དེ་ནི་ས་ཁྱོན་ཧ་ཅང་ཆུང་ལ།
སྤྱིར་རང་གིས་ཀྱང་ནི་དེ་ལྟ་བུ་ཞིག་ཐུབ་མི་ཐུབ་ན་ཡང་། དཔེར་ན་ཆོས་ཁྲིད་བཤད་ན་
ཟེར་རྒྱུ་མེད་ཀི་གང་དང་གང་བྱེད་ན། རང་ཤུགས་ཀྱིས་འཇིག་རྟེན་ཆོས་བརྒྱད་ལ་ཐོག་
མ་མེད་པ་ནས་གོམས་སོང་བས་སྟོབས་ཀྱིས། མཚན་སྙན་གྲགས་ལ་རེ་བ། རྒྱུ་འབྱོར་
བ་ལ་རེ་བ། ཐོབ་མངའ་ཐང་ལ་རེ་བ་བྱས་ཏེ་ཆོས་རྣམ་དག་ཅིག་འགྲུབ་ཀི་མེད་པའི་རང་
མཚང་བསྟན་པ་ཙམ་མ་གཏོགས་ཅང་མེད་མོད། སྤྱིར་ན་ཆོས་ཡག་པོ་བསྒྲུབ་དགོས་རྒྱུ་
ཅན་ཞིག་ཡིན་ན། ཚེ་འདིའི་རྒྱུ་ནོར་ལོངས་སྤྱོད་ཐོབ་མངའ་ཐང་ཐམས་ཅད་བསྒྲུབས་ན་
ད་ཆོས་ཇི་ལྟར་ཡིན་ཏེ་མིན་ལ། འོན་ཀྱང་ཆོས་ཡིན་བསམ་ནས་བསྒྲུབས་རྒྱུ་ཅན་ཞིག་
ཡིན་ནའང་དེའི་ནང་ན་ཡང་ནི། གཟབ་གཟབ་མ་བྱས་རྒྱུ་ཅན་ཞིག་ཡིན་ན། རྒྱལ་སྲས་
ལག་ལེན་འདིའི་ནང་ནའང་། རང་གི་འཁྲུལ་བ་རང་གིས་མ་བརྟགས་ན། །ཆོས་པའི་
གཟུགས་ཀྱིས་ཆོས་མིན་བྱེད་སྲིད་པས། །དེ་ཕྱིར་རྒྱུན་དུ་རང་གི་འཁྲུལ་བ་ལ། །བརྟགས་
ནས་སྤང་བ་རྒྱལ་སྲས་ལག་ལེན་ཡིན། །ཞེས་གསུངས་ཡོད་པས།
ཆོས་པའི་གཟུགས་བརྙན་གྱིས་ཁོས་ཆོས་མང་པོ་ཞིག་འགྲུབ་ཀི་ཡོད་བསམ་ནས། ངས་
ནི་འདོན་གི་ཡོད། སྒྲུབ་ཀི་ཡོད། ཕྱག་སྐོར་སོགས་མང་པོ་བྱེད་ཀི་ཡོད་པས་ཧ་ཅང་གི་
དགེ་བ་བཟང་བོ་འགྲུབ་ཀི་ཡོད་བསམ་ཀྱང་། དེ་སེམས་ཀྱི་འཁྱེར་སྟངས་དང་བསམ་
པས་བསྒྱུར་ལུགས་ཀྱི་སྟེང་ན་ཇི་ལྟ་བུ་ཞིག་འགྲུབ་ཀི་ཡོད་མེད་རང་གིས་བསམ་བློ་
བཏང་ན་ཧ་གོ་རྒྱུ་རེད། ཅི་བསམ་འདི་བསམ་མེད་པར་ཁྲལ་བཞག་གཟུ་བཞག་ཞིག་གི་
འདུ་ཤེས་ལྟ་བུས། ད་མ་ནི་ཕྲེང་སྐོར་ཞིག་འདོན་དགོས་ནི་རེད། ཐམས་ཅད་ཀན་ཞིག་ལ་

འཚོག་གི་ཡོད་ཀིདགེ་བསྐོས་ཀྱིས་ཀྱང་ཚོགས་ཟེར་གི་ཡོད་པས་འཚོགས་དགོས་ནི་རེད་
བསམ་པ་ལྟ་བུ་དང༌། དེ་ནས་བཟང་སྤྱོད་ལྟ་བུ་ཞིག་བཏོན་བཞག་ནས་བཟུང་སྟེ། ཨེ་
ད་བཟང་སྤྱོད་བཏོན་བཞག་ཐལ་འདོན་དགོས་ནི་རེད་བསམ་རྒྱུ་ལྟ་བུ་ཞིག་མ་གཏོགས་
ཅང་མེད་ནས་བཟུང་སྟེ། དེ་ནི་ལུང་མ་བསྟན་གྱི་བྱ་བ་རེད། གཞན་ཡང་ངས་སྡོམ་པ་སྲུང་
དགོས། ཆོས་འཆད་ཉན་སོགས་བྱེད་དགོས། དེ་ལྟ་བུ་བྱས་ན་ཐམས་ཅད་ཀྱིས་བཟང་
གི་ཉན་གི་ཟེར་རྒྱུ་རེད། གཞན་གྱི་མྱི་ཁ་ཡང་ཅང་མེད་ཀི་བསམ་པ་ཙམ་མ་གཏོགས་མེད་
ནས་བཟུང་སྟེ། དངོས་གནས་གོང་གི་ལུང་མ་བསྟན་ཀྱི་བསམ་པ་ལས་ཀྱང་ངན་པ་ཞིག་
གི་གྱུར་ཡོད་པ་ཡིན་པས།
འོན་ཀྱང་དེ་གཉིས་ཀྱི་གང་ཡང་མི་བསམ་པར་རྒྱུ་དུས་ཀྱི་ཀུན་སློང་དང་། དེ་དུས་ཀྱི་ཀུན་
སློང་གང་གི་སྒོ་ནའང་དེ་ལྟ་བུ་འདྲེས་མེད་པར། དངོས་གནས་ཚེ་ཕྱི་མའི་དོན་འབའ་ཞིག་
ལ་བསམ་སྟེ་རང་གཞན་གཉིས་ཀ་འཁོར་བ་སྡུག་བསྔལ་གྱི་རྒྱ་མཚོ་འདི་ལས་བསྒྲལ་ཏེ་
མྱུར་དུ་སངས་རྒྱས་ཀྱི་གོ་འཕང་རིན་པོ་ཆེ་ཐོབ་པར་བྱ་བའི་ཆེད་དུ། ངས་འདོན་ནི་ཡིན
བསྒྲུབ་ནི་ཡིན། ཆོས་ལ་ཉན་ནི་ཡིན། བསམ་ནི་ཡིན། སྒོམ་ནི་ཡིན་ལྟ་བུའི་བསམ་པ་
ཡག་པོ་ཞིག་ཡོད་ནས་བཟུང་སྟེ། དགེ་བ་ཆེ་ཆུང་གང་བསྒྲུབ་རྒྱུ་ཅན་ཞིག་ཡིན་ནའང་།
དགེ་བ་ཡག་པོ། ཆོས་པ་དངོས་མ་བོ་དེ་ཡིན་སོང་ནི་རེད། དེ་ཡིན་ན་ཚེ་འདི་བློས་གཏོང་
དགོས་པ་ཡིན་ལ། ཚེ་འདི་བློས་མ་བཏང་ན་ཁྱོད་ཀྱིས་དགེ་བ་ཆེ་ཆུང་གང་བསྒྲུབས་ཀྱང་
ཆོས་རྣམ་དག་ཅིག་ཏུ་གྱུར་ཡོད་པ་མིན་ནོ་ཞེས་གསུངས་སོ། ། དེའི་ཕྱིར་ན་རང་གཞན་
སུ་ཡིན་ནའང་ཆོས་རྣམ་དག་ཅིག་ཨེ་འགྲུབ་བསམ་པའི་བསམ་པ་དེ་ལྟ་བུའི་ཀུན་སློང་
ཞིག་ཡོད་དགོས་པར་གསུངས་ནི་རེད། ཐོག་མེད་ནས་གོམས་པའི་བག་ཆགས་ཀྱི་དབང་
གིས་དེ་ལྟ་བུ་ཞིག་སྒྲུབ་ཐུབ་ནི་མི་ཐུབ་ནི་ཀུན་ཡིན་རྒྱུ་རེད་མོད། འོན་ཀྱང་དངོས་གནས་

ཆོས་རྣམ་དག་ཅིག་བསྒྲུབས་ན་འདི་ལྟ་བུ་ཞིག་ཡིན་དགོས་པར་ང་ཚོར་གསུངས་པ་ཡིན་
ལ། ཅིའི་ཕྱིར་ན་ཚེ་འདིར་ཞེན་མི་ཉན་པ་ཡིན་ཟེར་ན། ཚེ་འདི་ལ་ཞེན་ན་སྙིང་པོ་ཏིལ་
འབྲུ་ཙམ་ཡང་ཡོད་པ་མིན་ཏེ། ཡུན་རིང་འགྲོགས་པའི་མཛའ་བཤེས་སོ་སོར་འབྲལ། །
ཞེས་ཡུན་རིང་པོའི་བར་དུ་མཛའ་གྲོགས་ཐམས་ཅད་དང་ལྷན་དུ་འདྲེས་ནས་བསྡད་ཀྱང་
ནམ་ཞིག་ན་ངེས་པར་དུ་སོ་སོར་འབྲལ་དགོས་པ་ཡིན་པས། དེ་དུས་སེམས་སྐྱོ་བ་དང་
ཡིད་ཆད་པ་ལྟ་བུ་ཞིག་མ་གཏོགས། འགྲོགས་པ་ལ་དོན་ཅང་མ་ཡོད་ནི་རེད། འཆི་བའི་
ཉིན་དེར་ཡུན་རིང་པོའི་བར་དུ་གྲོགས་མཛའ་བཤེས་དེ་དག་ཐམས་ཅད་ལ་འགྲོགས་
པའི་སྟོབས་ཀྱིས་དེ་རིང་ཡོན་ཏན་འདི་འབྱོར་ཡོད་ཀི་དོན་ཆེན་པོ་འདི་འགྲུབ་ཡོད་ཀི་
བསམ་རྒྱུ་གཅིག་ཀྱང་མེད་པར་མ་ཟད། འབད་པས་བསྒྲུབས་པའི་ནོར་རྫས་ཤུལ་དུ་
ལུས། ། གསུངས་ནས།
དེའི་སྐབས་སུ་གོས་གོན་པ་དང་རྒྱུ་ལོངས་སྤྱོད། དེ་བཞིན་དུ་འདུག་སའི་ཁང་པ་ལ་
སོགས་པ་བསམ་གཏན་ལྷ་ཡི་གནས་ལྟ་བུ་ཞིག་འགྲུབ་ཡོད་ཀྱང༌། གཅིག་ཀྱང་འཁྱེར་ས་
དང་འཁྱེར་དབང་མེད་པར་མར་ནང་གི་སྤུ་བཏོན་པ་བཞིན་དུ་གང་ཡོད་ཐམས་ཅད་ཤུལ་
དུ་བསྐྱུར་ནས་རང་གཅིག་པུ་འགྲོ་དགོས་པ་ཡིན་ལ། དེའི་ཕྱིར་ན་རང་གཞན་སུ་དང་སུ་
ཡིན་ཡང་དུས་ནམ་ཞིག་གི་ཚེ་ན་མགོའི་སྐྲ་དཀར། ཁའི་དུང་སོ་འཐོར་ལུས་ཀྱི་འབྱུང་
གཞི་ལ་སོགས་པ་ཡང་རྒུད་ནས་འཆི་བའི་ཕྱོགས་སུ་མྱུར་དུ་འགྲོ་དགོས་པས་ན་སྙིང་པོ་
མི་འདུག་ཅིང་། འཁོར་བའི་བྱ་གཞག་འདི་དག་གི་དོན་ལ། ལས་ཇི་ལྟ་བུ་ཞིག་བྱེད་ཀྱང་
ནམ་ཞིག་ན་ངེས་པར་དུ་ཐམས་ཅད་ཤུལ་དུ་བསྐྱུར་ནས་འགྲོ་དགོས་པ་ཡིན་པས་དོན་
ཅུང་ཟད་ཙམ་ཡང་ཡོད་པ་མིན་ཞེས་གསུངས་སོ། །ལུས་ཀྱི་མགྲོན་ཁང་རྣམ་ཤེས་མགྲོན་
པོས་འབོར། །ཞེས་གསུངས་ནས། རང་གི་ལུས་རྟེན་འདི་ནི་མགྲོན་ཁང་ལྟ་བུ་དང་རྣམ་

ཤེས་ནི་དེའི་ནང་དུ་འདུག་པའི་ཞག་གཅིག་གི་མགྲོན་པོ་ལྟ་བུ་ཡིན་ལ། དུས་ནམ་ཞིག་
གི་ཚེ་ན་མར་གྱི་ནང་གི་སྤུ་བཏོན་པ་བཞིན་དུ་འགྲོ་བ་ལ་ཆ་མེད་པ་རྒྱུ་མཚན་དེའི་ཕྱིར་
ན། རྒྱུ་ལོངས་སྤྱོད་ཐོབ་མངའ་ཐང་ཇི་ལྟར་ཡོད་ཀྱང་སྙིང་པོ་མེད་པ་ཡིན་ཞིང་། གྲོགས་
དགའ་མཛའ་ཡིན་ཡང་དེ་ལྟ་བུ་ཡིན་པས། བྲལ་ཁའི་ཉིན་མོར་བལྟ་ས་རྟེན་ས་གཅིག་
ཀྱང་ཡོད་ནི་མ་རེད། མ་ཟད་རང་དང་ལྷན་གཅིག་ཏུ་མ་ཁོག་ནས་ཡོང་བའི་རང་གི་ལུས་
ཀྱང་ཤུལ་དུ་བསྐྱུར་ནས་འགྲོ་དགོས་པ་ཡིན་ལ། དཔེར་ན་ཚེ་འདི་ལ་རྒྱུ་ལོངས་སྤྱོད་དང་
ཐོབ་མངའ་ཐང་ལ་སོགས་པ་བསྒྲུབས་ན་མི་བཟང་བ་བཤད་མ་དགོས་པ་རེད་ད། ཆོས་
སྒྲུབ་ནའང་མཚན་སྙན་གྲགས་དང་རྒྱུ་འབྱོར་བ་ལ་སོགས་པ་རྒྱས་པའི་ཆེད་དུ་དམིགས་
ཏེ་མཁས་མཁས་བཙུན་བཙུན་བྱས། མཚམས་བསྙེན་སྒྲུབ་སོགས་མང་པོ་བྱས་ཏེ།
ཐམས་ཅད་ཀྱིས་དེ་ལ་ཅིག་ཟེར་མི་ཉན་མ་གཏོགས་མཐུ་སྔགས་ནུས་ཅན་ཞིག་ཡིན་པས་
གནོད་པ་ཆེའོ་ཞེས་སྐྲག་འདུག་ས་ཞིག་ཡིན་ན་སྙམ་སྟེ། དྲག་སྔགས་མང་པོ་བསྒྲུབས་
ནས་ཚེ་འདི་ལ་བཟང་གཉན་མཁས་གསུམ་གྱིས་ཕྱུག་པར་བྱས་ཀྱང་། ཡུན་རིང་པོ་ཞིག་
ལ་རྟག་པ་དང་བརྟན་པ་མེད་པར་ལོ་དང་ཟླ་བ་འགའ་རེ། མི་ལོ་འགའ་རེའི་འཕྲོར་དེ་
དག་ཐམས་ཅད་ཀྱང་བསྐྱུར་ནས་འགྲོ་དགོས་པ་ཡིན་པས་ན། ཚེ་འདིའི་དོན་བསྒྲུབས་
པ་ལ་སྙིང་པོ་ཅི་ཡང་ཡོད་པ་མིན་པས་དུས་གཏན་གྱི་བདེ་བ་དང་སྐྱིད་པ་ཞིག་འདོད་ན།
ཡུན་ཐུང་ཐུང་གི་བདེ་དགེ་ལེགས་ཚོགས་འདི་དག་ཐམས་ཅད་ལ་མི་ཞེན་པར། དུས་
གཏན་དུ་རང་གཞན་སེམས་ཅན་ཐམས་ཅད་པོར་སངས་རྒྱས་ཀྱི་གོ་འཕང་ཐོབ་པའི་ཆེད་
དུ་དམིགས་ནས་ཆོས་རྣམ་པར་དག་པ་ཞིག་བསྒྲུབ་དགོས་པ་ཡིན་ཞེས་གསུངས་སོ། །
གང་དང་འགྲོགས་ན་དུག་གསུམ་འཕེལ་འགྱུར་ཞིང་། །

ཐོས་བསམ་སྒོམ་པའི་བྱ་བ་ཉམས་འགྱུར་ལ། །
བྱམས་དང་སྙིང་རྗེ་མེད་པར་སྒྱུར་བྱེད་པའི། །
གྲོགས་ངན་སྤོང་བ་རྒྱལ་སྲས་ལག་ལེན་ཡིན།
ཞེས་གསུངས་ནས། གྲོགས་ངན་པ་དང་འགྲོགས་ནས་བཟུང་སྟེ་འདོད་ཆགས་དང་ཞེ་
སྡང་ལ་སོགས་པ་ཡང་ཇེ་མང་ཞིག་མ་གཏོགས་མེད་པར་མ་ཟད་ཐོས་བསམ་སྒོམ་གསུམ་
གྱི་དགེ་སྦྱོར་ལ་སོགས་པར་མི་བརྩོན་པས་ན་གྲོགས་དེ་དག་དང་ལྷན་ཅིག་ཏུ་འགྲོགས་
པར་བྱས་ན་མི་བཟང་ངོ་། ། སྤྱིར་ན་རང་གཏི་མུག་གིས་བསྒྲིབས་ནས་ཅང་མི་ཤེས་པའི་
སྟེང་ལ་ཁ་སྣོན་ཞིག་མ་གཏོགས་ཡོན་ཏན་ནི་ཅི་ཡང་ཐོབ་རྒྱུ་མེད་པས་ན། དུག་གསུམ་
འཕེལ་བར་བྱེད་པའི་རྐྱེན་ཙམ་ལས་མི་འདུག་གོ།
ཐ་ན་གཟུགས་མཛེས་པ་ཅན་གྱི་གྲོགས་ཤིག་ལ་འགྲོགས་ནའང་འདོད་ཆགས་སྐྱེ་བྱེད་
ཡིན་པས་མི་བཟང་ངོ་། ། དེ་ཡང་དངོས་སུ་ཆགས་པ་བྱེད་ས་ཞིག་མ་ཡིན་ཀྱང་། ད་
ཆགས་པའི་སྤྱོད་པ། ཆགས་པའི་སྐད་ཆ་ལ་སོགས་པ་བཤད་ཀི་བསྡད་ནས་བཟུང་འདོད་
ཆགས་ཀྱི་མགོ་རང་ཤུགས་ཀྱིས་ལངས་ཡོང་པས་ན། ནམ་ཡང་དེ་ལྟ་བུའི་གྲོགས་དག་ལ་
འགྲོགས་པར་མི་བྱའོ་གསུངས། དེ་ནས། ཐོས་བསམ་སྒོམ་པའི་བྱ་བ་ཉམས་གྱུར་ལ། །
གསུངས་ནས། ད་དཔེ་ཆ་ལྟ་ནི་ཞིག་ཡིན་ནའང་གྲོགས་དེ་ཚོ་མང་པོ་ཞིག་ཡོད་ན་བཟང་
ནི་མ་རེད། གྲོགས་འདྲ་མི་འདྲ་འགྲོག་གི་བསྡད་ནས་བཟུང་དཔེ་ཆའང་བཟང་པོ་ཞིག་ལྟ་
མི་ཐུབ་པ་ཡིན་ལ། དཔེར་ན་རང་ཉིད་སྔོན་ཆད་ཀྱི་དུས་སུ་ཆོས་ཀྱི་དོན་ལ་བསམ་བློ་རེ་
གཏོང་བ་དང་མ་ཟད་སྒོམ་རེ་ཡང་རྒྱག་གི་འདུག་ནི་ཞིག་ཡིན་ན། རྗེས་སུ་གྲོགས་འདྲ་མི་
འདྲ་འགྲོག་གི་བསྡད་པའི་སྟོབས་ཀྱིས། ད་བྱ་བྱེད་ཀྱི་ལས་ཡང་ཇེ་མང་ཇེ་མང་དུ་སོང་སྟེ་

ཐོས་བསམ་སྒོམ་གསུམ་གྱི་བྱ་བ་ཐམས་ཅད་ཡང་རིམ་གྱིས་ཉམས་པར་འགྱུར་ལ། དེའི་
ཕྱིར་ན་དང་པོ་ནས་བཟུང་གྲོགས་མང་པོ་ལ་འགྲོག་པར་མི་བྱའོ། ། གལ་ཏེ་འགྲོགས་ན་
ཡང་རང་གི་བྱ་སྤྱོད་དང་མཐུན་པའི་སྡིག་པ་མི་དགེ་བའི་ཕྱོགས་ལ་འཛེམ་པ་དང་། དགེ་
བའི་ཕྱོགས་ལ་མོས་པ། ཁྲེལ་གཞུང་དང་ལྡན་པ། ལས་རྒྱུ་འབྲས་མིག་བཞིན་དུ་བསྲུང་
བ་དང་། བླང་དོར་གྱི་གནས་ལ་ཚུལ་བཞིན་དུ་འཇུག་པའི་གྲོགས་མཚན་ཉིད་དང་ལྡན་
པ་དེ་རྣམས་ལ་འགྲོག་པར་བྱའོ། །
གྲོགས་དེ་ལྟ་བུ་རྣམས་ལ་འགྲོགས་པར་བྱས་ན་རང་རྒྱུད་ལ་མ་སྐྱེས་པའི་ཡོན་ཏན་
ཐམས་ཅད་སྐྱེ་བར་བྱེད་པའི་དགོས་པ་དང༌། སྐྱེས་པ་རྣམས་མི་ཉམས་གོང་འཕེལ་དུ་
འགྲོ་བའི་དགོས་པ་སོགས་ཡོད་པས་ན་ནམ་ཡང་འགྲོག་པར་བྱའོ་གསུངས། དེ་ནས།
བྱམས་དང་སྙིང་རྗེ་མེད་པར་སྒྱུར་བྱེད་པའི། ། གྲོགས་ངན་སྤོང་བ་རྒྱལ་སྲས་ལག་ལེན་
ཡིན། །ཞེས་གསུངས་ནས། ད་གྲོགས་ངན་པ་རྣམས་ལ་འགྲོགས་ནས་བཟུང་སྔར་རང་
རྒྱུད་ན་བྱམས་པ་དང་སྙིང་རྗེ་བྱང་ཆུབ་ཀྱི་སེམས་ཉག་མ་རེ་ཡོད་ན། རྗེས་སུ་དེ་ཡང་
ཉམས་པར་འགྱུར་རོ། ། སྤྱིར་ན་གྲོགས་ངན་པ་རྣམས་ལ་འགྲོགས་ནས་བཟུང་བཟང་
པོའི་ཡོན་ཏན་ཞིག་མི་སྐྱེས་པ་བཤད་མ་དགོས་པ་རེད་མོད། འོན་ཀྱང་ཡོད་པ་རྣམས་
ཀྱང་མེད་པ་ཉིད་དུ་བསྒྱུར་ཏེ་རང་རྒྱུད་ན་དད་པའི་ཡོན་ཏན་ཕྲ་མོ་རེ་ཡོད་ན་དེ་ཡང་
གཏན་མེད་དུ་སྐྱུར་འགྲོ་བས་འགྲོག་པར་བྱེད་མི་རུང་ངོ་། །
དཔེར་ན་རང་དད་སའི་བླ་མ་ཞིག་ཡོད་ན། ཁོ་རང་མི་དད་ས་ཞིག་ཡིན་ནས་བཟུང་དུས་
རྒྱུན་དུ་བླ་མ་དེ་ལ་ཡོན་ཏན་མེད་པ་དང་། དེ་སྤྲུལ་སྐུ་རྫུན་མ་ཞིག་ཡིན་ཚུལ་སོགས་
བཤད་དེ། ས་ཆ་གན་ཞིག་ན་བླ་མ་དེས་འདི་ལས་ཀོ་གི ས་ཆ་ཕ་གི་ཞིག་ན་བླ་མ་
དེས་འདི་སྒྲུབ་ཀི་ཡོད་ཀིདེས་བླ་མའི་བྱ་བ་བསྐྱུར་ནས་ཁྱིམ་པའི་ལས་ཏག་ཏག་སྒྲུབ་

ཀི་ཡོད་པས་ན། དེ་བླ་མ་བཟང་བོ་ཞིག་གཏན་ནས་མིན་ཚུལ་སོགས་བཤད་ཀི་བསྡད་
ནས་བཟུང་། རྗེས་སུ་རང་ཡང་མི་དད་པ་ཉིད་དུ་འགྱུར་བ་ལ་ཉེན་ཁ་ཆེ་བས། ནམ་ཡང་
གྲོགས་དེ་ལྟ་བུ་རྣམས་ལ་མི་འགྲོག་པར་སྤང་བྱའི་གནས་ཡིན་ནོ། །འོན་ཀྱང་རང་འདྲ་བ་
རྣམས་དེ་ཚོར་མི་འགྲོག་པར་སྤང་བྱ་ཡིན་པར་གསུངས་པ་རེད་དེ། འོན་ཀྱང་བསྟན་པ་
དང་འགྲོ་བ་སེམས་ཅན་ཐམས་ཅད་ཀྱི་དོན་སྒྲུབ་པའི་ཆེད་དུ་མིའི་གཟུགས་སུ་སྣང་བའི་
རྒྱལ་སྲས་བྱང་ཆུབ་སེམས་དཔའ་རྣམས་ནི། གྲོགས་ངན་པ་དེ་ལྟ་བུ་རྣམས་ལ་འགྲོགས་
ནའང་གྲོགས་ངན་པའི་དབང་དུ་མི་འགྲོ་བར་མ་ཟད། དེ་རྣམས་ཀྱི་སེམས་ཡང་དམ་པའི་
ཆོས་ཕྱོགས་སུ་བསྒྱུར་ཏེ་ལེགས་ལམ་དུ་འཇོག་པའི་དགོས་པ་ཡང་ཡོད་དོ། །
རང་ལྟ་བུའི་རྩ་བ་མི་བརྟན་པའི་མི་རྣམས་ནི་དེ་འདྲའི་གྲོགས་དག་ལ་འགྲོགས་ན་གཞན་
དབང་དུ་འགྱུར་ངེས་པ་ཅན་ཡིན་ལ། གཞན་དབང་དུ་འགྱུར་ཚུལ་ང་ཚོས་མཐོང་ཆོས་སུ་
སྣང་བ་འདི་རྣམས་ཡིན་ཏེ། སྔོན་ཆད་ཐོས་བསམ་སྒོམ་གསུམ་གྱི་བྱ་བ་ལ་སྤྲོ་བ་ཡང་ཆེ་
ཞིང་། ཚེ་འདིའི་རྒྱུ་ནོར་ལོངས་སྤྱོད་ཀྱི་ཕྱོགས་ལ་འདོད་པའང་ཆུང་བ་དང་། ཚེ་འདིའི་བྱ་
བཞག་རྒྱང་དུ་དོར་ནས་སྒོམ་ཉམས་ལེན་ལ་གཞོལ་བ་ཞིག་ཡིན་ན། རྗེས་སུ་གྲོགས་ངན་
པའི་གཞན་དབང་དུ་གྱུར་ནས་ཐོས་བསམ་སྒོམ་གསུམ་གྱི་བྱ་བ་ལ་ཡང་མི་དགའ་ཞིང་།
ཚེ་འདིའི་རྒྱུ་ནོར་ལོངས་སྤྱོད་ཀྱི་ཕྱོགས་སུ་སེམས་འཁོར་ཏེ་སྒོམ་ཉམས་ལེན་ཡང་རིམ་
གྱིས་བསྐྱུར་ནས་འགྲོ་འདུག་གི་བྱ་བ་རྣམས་ཇེ་མང་དུ་གྱུར་ཏེ་ཁྱིམ་པའི་གྲོང་དུ་བབས།
དེ་ནས་རང་ཁེ་འདོད་ཀྱིས་གཞན་མགོ་གཡོག་པ་དང་རྫུན་སྨྲ་རྒྱུ་ལ་སོགས་པའི་ཐབས་
སྣ་ཚོགས་ཀྱི་སྒོ་ནས་ཞིང་ལས་ཁེ་ཚོང་གི་ཕྱོགས་སུ་རེམ་སྟེ་ཁྱིམ་གཞི་བཅས་ཡོད་པ་དེ་
ལྟ་བུ་ཡིན་ལ། དེ་རྣམས་ལ་ད་ཆོས་ཀྱི་ཕན་ཡོན་དང་བླ་མའི་ཡོན་ཏན་སོགས་ཇི་ལྟ་བུ་
ཞིག་བརྗོད་ཀྱང་གོ་ཐོས་སུ་གྱུར་བས། སེམས་གཏིང་དུ་འདང་མི་རྒྱག་པར་དྲེད་པོ་ཆོས་

གཟུགས་མཁན་ཞེས་པ་ཉིད་དུ་གྱུར་ཡོད་པ་ནི། ཁ་སང་དེ་རིང་མངོན་སུམ་དུ་རིག་རྒྱུ་གོ་
རྒྱུ་ཇི་ལྟ་བུ་ཞིག་མང་གི དེ་ཐམས་ཅད་ཀྱང་ངན་པ་ཉིད་དུ་གྱུར་བའི་རྩ་བ་ནི་ཕལ་ཆེ་བ་
གྲོགས་ངན་པར་འགྲོགས་པའི་ལན་ཡིན་ལ། །དེའི་ཕྱིར་ན། གྲོགས་ངན་སྤོང་བ་རྒྱལ་
སྲས་ལག་ལེན་ཡིན། །ཞེས་གྲོགས་ངན་པར་ནམ་ཡང་མི་འགྲོག་པར་སྤང་དགོས་པ་ཡིན་
ཞེས་གསུངས་སོ། ། དེ་ནས།
གང་ཞིག་བསྟེན་ན་ཉེས་པ་ཟད་འགྱུར་ཞིང་། །
ཡོན་ཏན་ཡར་ངོའི་ཟླ་ལྟར་འཕེལ་འགྱུར་བའི། །
ཞེས་གྲོགས་བཟང་པོ་གང་ཞིག་བསྟེན་ན་རང་རྒྱུད་ཀྱི་ཉེས་པའི་སྐྱོན་ཐམས་ཅད་ཡང་
ཟད་པར་འགྱུར་ཞིང་། རང་རྒྱུད་ལ་ཡོན་ཏན་གྱི་ཆ་ཐམས་ཅད་ཀྱང་ཡར་ངོའི་ཟླ་ལྟར་དུ་
གོང་ནས་གོང་དུ་འཕེལ་བར་འགྱུར་བ་ཡིན་པས། དཔེར་ན་རང་དཔེ་ཆ་མི་ཤེས་པ་ཞིག་
ཡིན་ན། དཔེ་ཆ་ལ་མཁས་པའི་གྲོགས་བཟང་པོ་ཞིག་ལ་འགྲོགས་ཏེ། རང་གིས་མི་ཤེས་
པ་རྣམས་འདྲི་རྒྱུ་ལ་སོགས་པ་དེ་ལྟ་བུ་བྱས་ན། རྗེས་སུ་རང་ཡང་མཁས་པར་འགྱུར་བ་
ལ་སོགས་པའི་ཕན་པ་ཆེའོ། །སྔར་རང་ཉིད་དད་པ་དང་སྙིང་རྗེ་ལ་སོགས་པ་ཅི་ཡང་མེད་
པ་ཞིག་ཡིན་ནའང༌། གྲོགས་བཟང་པོ་དད་པ་དང་སྙིང་རྗེ་ལ་སོགས་པའི་བྱང་ཆུབ་ཀྱི་
སེམས་དང་ལྡན་པ་རྣམས་ལ་འགྲོག་པར་བྱེད་ཀི་བསྡད་ན། གྲོགས་བཟང་པོ་དེ་དག་གི་
སྟོབས་ཀྱིས་རྗེས་སུ་རང་ཡང་དད་པ་དང་སྙིང་རྗེ་ལ་སོགས་པའི་སེམས་དང་ལྡན་པ་ཞིག་
ཏུ་འགྱུར་ངེས་ཡིན་པས་ན་ནམ་ཡང་གྲོགས་བཟང་པོ་ཞིག་ལ་འགྲོག་རྒྱུ་ནི་ཤིན་ཏུ་གལ་
ཆེ་བ་ཡིན་ནོ་གསུངས། དེ་ནས།
བཤེས་གཉེན་དམ་པ་རང་གི་ལུས་བས་ཀྱང་། །

གཅེས་པར་འཛིན་པ་རྒྱལ་སྲས་ལག་ལེན་ཡིན། །
གསུངས་ནས། དུས་ནམ་ཡིན་རུང་གྲོགས་བཟང་པོ་ལ་འགྲོག་རྒྱུ་དང་། དེ་ནས་བླ་མ་
དགེ་བའི་བཤེས་གཉེན་རྣམས་ཐབས་རྣམ་པ་དུ་མའི་སྒོ་ནས་བསྟེན་པར་བྱ་ཅི་ཐུབ་བྱེད་
དགོས་པ་ཡིན་ལ། བླ་མ་དགེ་བའི་བཤེས་གཉེན་རྣམས་བསྟེན་ན་རང་ཉིད་ལེགས་ལམ་
དུ་བསྒྱུར་ནས་བཟང་པོའི་ཡོན་ཏན་གྱི་ཕྱོགས་ཐམས་ཅད་ཀྱང་ཉིན་རེ་བཞིན་དུ་རང་རྒྱུད་
ལ་ཐོབ་པར་འགྱུར་བ་ཡིན་ནོ་གསུངས། དེ་ལྟ་བུའི་བླ་མ་དགེ་བའི་བཤེས་གཉེན་རྣམས་
བསྟེན་ཚར་རྒྱབ་བླ་མ་དེས་ཅི་གསུང་ཆོས་བཞིན་དུ་བསྒྲུབས་ཏེ་བཀའི་ཟུར་ཙམ་ཡང་མི་
གཅོག་པའི་སྒོ་ནས་ཐུགས་མཉེས་པའི་ཐབས་ལ་འབད་དགོས་པ་ཡིན་ལ། དེ་ལྟ་བུ་བྱས་
ན་རྗེས་སུ་རང་རྒྱུད་ལ་ཡང་ཡོན་ཏན་ཕུན་སུམ་ཚོགས་པ་ལྡན་པར་འགྱུར་རོ། །དེ་ཡང་
སྣོད་ལྡན་གྱི་སློབ་མ་བཟང་པོ་ཞིག་མིན་ན་ཉིན་རེ་བཞིན་དུ་རང་རྒྱུད་ལ་ཡོན་ཏན་འདི་ལྟ་
བུ་ཐོབ་ཐལ་བསམ་རྒྱུ་ནི་དཀའ་མོ་ཡིན་མོད། འོན་ཀྱང་བླ་མའི་བཀའ་བཞིན་བསྒྲུབས་
ནས་ཡུན་རིང་བོ་སོང་ན། ངེས་པར་དུ་བཟང་པོའི་གྲལ་དུ་མི་ཚུད་པ་དང་ཡོན་ཏན་སྣ་རེ་
མི་འགོ་བའི་དཔེ་མི་སྲིད་དོ། །
དེ་ལས་ལྡོག་སྟེ་བླ་མ་དགེ་བའི་བཤེས་གཉེན་དང་གྲོགས་བཟང་པོ་དག་ལ་བྲལ་ནས་
གྲོགས་ངན་པ་དང་འཕྲད་ན། བཟང་པོའི་ཡོན་ཏན་མི་སྐྱེས་པར་མ་ཟད་རང་རྒྱུད་ན་སྡོམ་
དམ་ཚིག་རེ་ཡོད་ན་དེ་ཡང་མེད་པར་གཏོང་འགྲོ་བ་ཡིན་ལ།
དང་གྲོགས་བཟང་པོ་ལ་ངེས་པར་དུ་འགྲོག་དགོས་པ་ཡིན་ལ། གྲོགས་བཟང་པོ་ལ་
འགྲོགས་ནས་བཟུང་། ཉིན་རེ་རེ་བཞིན་དུ་ངས་དོན་བཟང་འདི་འགྲུབ་ཡོད་ཀི རང་རྒྱུད་
ལ་ཡོན་ཏན་འདི་འབྱོར་ཡོད་ཀི་བསམ་རྒྱུ་ཅང་མེད་རུང་། ཁད་ཀྱིས་ཁད་ཀྱིས་འདང་

བརྒྱབས་ན་བསྐལ་བ་ཞིག་གམ་རབ་ཅིག་གིས་བླ་མ་བསྟེན་རྒྱུ་དང་གྲོགས་བཟང་པོ་ལ་
འགྲོག་རྒྱུ་འདིའི་བཟང་ཡོད་པ་ཡིན། དེ་ལྟ་བུའི་བླ་མ་དགེ་བའི་བཤེས་གཉེན་རྣམས་ཀྱི་
ཡོན་ཏན་རྣམས་རང་རྒྱུད་ལ་ཐོབ་ཚར་རྒྱབ། དེ་ནས་ཁ་ཕྱིར་འཁོར་ནས་བླ་མ་ལ་འགྲན་
རྒྱུ་དང་འབྲེལ་བ་གཅོད་རྒྱུ་ལ་སོགས་པ་གཏན་ནས་བྱེད་མི་རུང་ངོ་། །བླ་མ་བསྟེན་བདོ་
ཙ་ན་བླ་མ་འགྲན་འདོད་པ་དང་སྤོང་འདོད་པ་ལ་སོགས་པ་སྐྱེས་འོང་བ་ཡིན་ལ་། དེ་ནི་
བདུད་ཀྱི་བར་ཆད་ཡིན་པས་ངེས་པར་དུ་གཟབ་དགོས་པ་ཡིན་ནོ། །
དེ་ལྟར་བྱེད་འདོད་ཀྱི་བློ་སྐྱེས་ན་བདུད་ཀྱི་བར་ཆད་ཡིན་པར་བཀའ་གདམས་པའི་བླ་མ་
རྣམས་ཀྱི་གསུང་གི་ནང་ན་ཡང་གསུངས་ཡོད་པས་གཟབ་དགོས།དེས་ན་ཐོས་བསམ་
སྒོམ་གསུམ་གྱི་བྱ་བ་གང་ཅི་བྱེད་འདོད་ཀྱང་གྲོགས་བཟང་པོ་དང་བླ་མ་དགེ་བའི་བཤེས་
གཉེན་དང་ལྷན་དུ་བསྒྲུབས་ན་བཟང་ངོ༌། །དེ་མ་ཡིན་པར། ད་ས་ཆ་ག་གེ་མོ་ཞིག་ན་
ཐོས་བསམ་དང་སློབ་གཉེར་གྱི་ཕྱོགས་ཡང་རྒྱ་ཆེ་ཞིང༌། མ་ཟད་སྒོམ་ཉམས་ལེན་གྱི་གཞི་
རྩ་ཡང་མཐུག་པས་དེར་འགྲོ། མིན་ན་བླ་གྲོགས་རྣམས་ལ་ཁ་འབྲལ་ཏེ། མཇལ་སྐོར་
རམ་གནས་སྐོར་ཞིག་ལ་འགྲོ་དགོས་བསམ་རྒྱུ་ལྟ་བུ་བྱུང་ན་ཡང་བདུད་ཀྱི་བར་ཆད་ཡིན་
པར་གསུངས་ཡོད་ལ། དེའི་ཕྱིར་ན་མཚན་ལྡན་གྱི་བླ་མ་དགེ་བའི་བཤེས་གཉེན་དང་
གྲོགས་བཟང་པོ་རྣམས་དང་ལྷན་ཅིག་ཏུ་གནས་རྒྱུ་ནི་ཧ་ཅང་གི་གལ་ཆེན་ཡིན། །གལ་
ཏེ་གཞན་དུ་སོང་ཀྱང་མཚན་ལྡན་གྱི་བླ་མ་དེ་ལྟ་བུའི་ཡོན་ཏན་གྱི་ལྷག་ཅིག་ཐོབ་པར་
དཀའ་བ་ཡིན་ལ། དཀའ་བར་མ་ཟད་བླ་མ་དང་བྲལ་ནས་གན་ཞིག་ལ་གནས་སྐོར་ལ་
འགྲོ་རྒྱུ་དང་གྲྭ་ས་འགྲིམ་རྒྱུ་ལ་སོགས་པ་བྱས་ན། གྲོགས་འདྲ་མིན་སྣ་ཚོགས་དང་འཕྲད་
ནས་སྡོམ་དམ་ཚིག་རེ་ཡོད་ན་དེ་ཡང་ཤོར་བའི་ཉེན་ཁ་ཆེའོ། །དེའི་ཕྱིར་ན་རང་ལ་ཡང་
རྣམ་རྟོག་དེ་ལྟ་བུ་རེ་སྐྱེས་ན། ད་བླ་མ་དང་གྲོགས་བཟང་པོར་བྲལ་ན་མི་བཟང་བར་མ་

ཟད། གན་ཞིག་ནས་བླ་མའི་ཡོན་ཏན་ལས་ལྷག་ཅིག་ཀྱང་ཐོབ་པར་དཀའ་ཞིང་། བཀའ་
གདམས་པའི་བླ་མ་རྣམས་ཀྱིས་གསུངས་བ་བཞིན་བདུད་ཀྱི་བར་ཆད་འདྲ་ཡིན་ནའང་
ཐང་སྙམ་སྟེ། བླ་མ་ལ་དད་པ་བཞག་དཀོན་མཆོག་གསུམ་ལ་གསོལ་བ་འདེབས་བཞིན་
སེམས་བརྟན་པོར་བྱས་ནས་འདུག་རྒྱུ་ནི་གལ་ཆེའོ། །སྤྱིར་ན་སེར་མོ་བ་དང་ཐོས་བསམ་
པ་རྣམས་ལ་འགྲོ་འདུག་གི་བྱ་བ་མང་ན་མི་བཟང་ངོ་། །དུས་རྒྱུན་དུ་བླ་མ་དགེ་བའི་
བཤེས་གཉེན་དང་གྲོགས་བཟང་པོ་རྣམས་དང་ལྷན་དུ་བསྡད་ན་བཟང་པས་ན། བཤེས་
གཉེན་དམ་པ་རང་གི་ལུས་བས་ཀྱང་། །གཅེས་པར་འཛིན་པ་རྒྱལ་སྲས་ལག་ལེན་ཡིན།།
ཞེས་གསུངས་ནས། ད་བླ་མ་དགེ་བའི་བཤེས་གཉེན་དེ་ལྟ་བུ་རྣམས་རང་གི་ལུས་བས་
ཀྱང་གཅེས་པར་བཟུང་ནས་བསྟེན་ན་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་
ལེན་ཡིན་ནོ་ཞེས་གསུངས་སོ། །དེ་ནས།
རང་ཡང་འཁོར་བའི་བཙོན་རར་བཅིངས་པ་ཡི། །
འཇིག་རྟེན་ལྷ་ཡིས་སུ་ཞིག་བསྐྱབ་པར་ནུས། །
དེ་ཕྱིར་གང་ལ་བསྐྱབ་ན་མི་བསླུ་བའི། །
དཀོན་མཆོག་སྐྱབས་འགྲོ་རྒྱལ་སྲས་ལག་ལེན་ཡིན། །
ཞེས་གསུངས་ནས། ད་གོང་ན་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་དམ་པའི་
ཆོས་སྒྲུབ་པར་བྱེད་པ་ལ། ཐོག་མར་དགྲ་འདུལ་གཉེན་སྐྱོང་གི་བྱ་བ་རྣམ་པ་སྣ་ཚོགས་
འདི་དོར་ནས་གྲོགས་བཟང་པོ་བླ་མ་དགེ་བའི་བཤེས་གཉེན་དང་འགྲོགས་པར་བྱས་
ཏེ། དམ་པའི་ཆོས་ཡང་དག་ཅིག་སྒྲུབ་དགོས་པ་ཡིན་ནོ་ཞེས་པའི་སྒོ་ནས་གདམས་ཡོད་
ལ། ད་བླ་མ་དགེ་བའི་བཤེས་གཉེན་གྱི་མདུན་ནས་ཆོས་ཇི་ལྟར་སྒྲུབ་དགོས་པ་ཡིན་

ཞེ་ན། དེ་ནི་ཐོག་མར་ནང་བ་སངས་རྒྱས་པའི་གྲལ་དུ་ཚུད་པར་བྱེད་པ་ནི་སྐྱབས་འགྲོ་
ཡིན་པས། ཇོ་བོ་རྗེས་། ཕྱི་བ་ནང་བ་སྐྱབས་འགྲོའི་ཁྱད། །ཐེག་པ་ཆེ་ཆུང་སེམས་བསྐྱེད་
ཁྱད། །གསུངས་ནས། ཕྱི་རོལ་མུ་སྟེགས་པ་དང་ནང་པ་སངས་རྒྱས་པ་ཡིན་མིན་གྱི་ཁྱད་
པར་ནི། བླ་མ་དཀོན་མཆོག་གསུམ་ལ་སྐྱབས་སུ་འགྲོ་མི་འགྲོ་འདི་ལ་ཐུག་ཡོད་པ་ཡིན་
གསུངས། རང་རྒྱུད་ལ་སྐྱབས་གནས་དཀོན་མཆོག་རིན་པོ་ཆེ་རྣམ་པ་གསུམ་པོ་འདི་རིན་
ཆེན་སྲོག་ལ་བབ་ཀྱང་མི་སྤང་སྙམ་པའི་དམ་བཅའ་ཁྱད་པར་བ་ཞིག་ཡོད་ན། ལྟར་སྣང་
ལ་ཇི་འདྲ་འདྲའི་སྡུག་པོ་ངན་པ་ཉམ་ཐག་ཅིག་ཡིན་ཀྱང་། དེ་ནི་འགྲོ་བ་ལྷ་དང་བཅས་
པའི་མཆོད་གནས་སུ་གྱུར་བའི་ནང་བ་སངས་རྒྱས་པ་ཞེས་པའི་མིང་འདོགས་ས་ཡིན་
ལ། གལ་ཏེ་བླ་མ་དཀོན་མཆོག་གསུམ་ལ་ཁ་མིན་དོན་གྱིས་ཡིད་ཆེས་ཤིག་མེད་ན། ཕར་
ལྟར་སྣང་ལ་ཐོབ་མཐོན་པོ་ཅན་ཡིན་མ་ཡིན་མེད། མཚན་སྙན་གྲགས་ཅན་ཡིན་མ་ཡིན་
མེད། བླ་མ་ཡིན་མ་ཡིན་མེད། ཇི་ལྟ་བུ་ཞིག་ཡིན་ཀྱང་སེམས་སྟེང་ན་བླ་མ་དཀོན་མཆོག་
གསུམ་པོ་མེད་ནས་བཟུང་སྟེ་ནང་པ་སངས་རྒྱས་པ་ཞེས་པའི་མིང་འདོགས་སའི་གྲལ་དུ་
མི་ཚུད་དོ། །ནང་པ་སངས་རྒྱས་པ་མིན་ནས་བཟུང་། ཚེ་འདི་ཕྱི་ཀུན་གྱི་བདེ་སྡུག་ལེགས་
ཉེས་མཁྱེན་པའི་གསོན་པོའི་མགོན་སྐྱབས་མཛད་པ་དང་། ཤི་བོའི་རྣམ་ཤེས་འདྲེན་པའི་
བཤེས་གཉེན་དམ་པ་ཞིག་མིན་པར་སྨྲ་མི་དགོས་སོ། །
དེའི་ཕྱིར་ན་དངོས་གནས་ནང་པ་སངས་རྒྱས་པའི་གྲལ་དུ་ཞུགས་ཏེ་ནང་བ་སངས་རྒྱས་
པ་ཞིག་བཅའ་འདོད་ན། ངེས་པར་དུ་རང་གི་སེམས་སྟེང་ན་བླ་དཀོན་མཆོག་གསུམ་པོ་
ཡོད་དགོས་པ་ཡིན། ཡང་དཀོན་མཆོག་གསུམ་ཟེར་རྒྱུ་དེ་ལ་ཡང་། ཆ་མཉམ་ལྟ་བུ་ཞིག་
བྱས་ནས་བཞག་ན། མི་དད་ནི་མང་པོ་ཞིག་ཡོད་རྒྱུ་མ་རེད་མོད། འོན་ཀྱང་ནང་གསེས་
དབྱེ་བཞག་ན། མི་དད་ནི་ཡང་མང་པོ་ཞིག་ཡོད་རྒྱུ་རེད། དེ་ཡང་སངས་རྒྱས་དཀོན་

མཆོག་དང་ཆོས་དཀོན་མཆོག་ལ་མི་དད་ནི་མང་པོ་མེད་ན་ཡང་། དགེ་འདུན་དཀོན་
མཆོག་ཟེར་རྒྱུ་དེ་ལ་ཐམས་ཅད་ཀྱིས་ལོག་ལྟ་སྐུར་འདེབས་ལ་སོགས་མང་པོ་ཞིག་བྱེད་
ཀི་འདུག་ནི་རེད།གྲུབ་མཐའི་ཕྱོགས་ཞེན་གྱི་སྒོ་ནས་ཡང་སྒྲོ་འདོགས་སྐུར་འདེབས་
སོགས་མང་བོ་བྱེད་པས། དཔེར་ན་རྙིང་མ་པ་ཞིག་ཡིན་ནས་བཟུང་རྙིང་མའི་དགེ་འདུན
པ་རྣམས་ལ་དད་ནི་རེད་མོད།གསར་མའི་དགེ་འདུན་པ་རྣམས་ལ་མི་དད་པར་སྐུར་
འདེབས་སོགས་བྱེད་པ་ཡིན་ལ། ཡང་གསར་མ་པ་ཞིག་ཡིན་ན་གསར་མའི་དགེ་འདུན
པ་རྣམས་ལ་དད་ནི་རེད་མོད། རྙིང་མའི་དགེ་འདུན་པ་རྣམས་ལ་མི་དད་པར། རྙིང་མའི་
བན་རྒན་རྣམས་ལ་ཅང་མེད་རབས་ལ་སོགས་པ་ཞེས་ཏེ་གྲུབ་མཐའི་ཕྱོགས་ཞེན་གྱི་སྒོ་
ནས་ཡང་མི་དད་པ་ཡོད་དོ། །
དེ་བཞིན་དུ་ནི་གྲུབ་མཐའ་གཅིག་པ་ཡིན་ནའང་། ཡང་རང་དགའ་ས་མི་དགའ་ས་ཀུན་
ཡོད་རྒྱུ་རེད། དེ་ཡོད་ནས་བཟུང་བན་སེར་མོ་བ་ཟེར་རྒྱུ་དེས་གཅིག་གིས་གཅིག་ལ་ལོག་
ལྟ་དང་སྐུར་འདེབས་ལ་སོགས་པའི་བསམ་པ་ངན་པ་སྦྱོར་བ་རྩུབ་མོ་འདི་ལྟ་བུ་བྱས་ན།
སྐྱབས་འགྲོའི་སྡོམ་པ་ཡང་རང་རྒྱུད་ན་ཨེ་འདུག་མི་འདུག་ཧ་གོ་ནི་མ་རེད། དེའི་ཕྱིར་ན་
བླ་མ་དཀོན་མཆོག་གསུམ་ལ་ཁ་ཞེ་གཉིས་མེད་ཀྱིས་སྐྱབས་སུ་འགྲོ་ནས་བཟུང་སྟེ།དགེ་
འདུན་པ་གོས་དམར་སེར་ཅིག་གོན་ནི་ཡན་ཆད་ལ་ཡང་དག་སྣང་འཇོག་དགོས། ཆོས་
རང་གཞན་སུ་ཞིག་གི་ཆོས་ཡིན་ཀྱང་། དཔེར་ན་ས་དགེ་རྙིང་གསུམ། ཀ་འབྲུག་དྭགས་
གསུམ་ཐམས་ཅད་ཀུན་པོ་སངས་རྒྱས་བཅོམ་ལྡན་འདས་ཀྱིས་གསུངས་པའི་ཆོས་ཡིན་
པས་ན། རང་གི་སྲོག་ལ་བབ་ཀྱང་མི་སྤང་སྙམ་པའི་དམ་བཅའ་ཁྱད་པར་དེ་ལྟ་བུ་ཞིག་
ཡོད་དགོས་ནི་རེད། དེ་ལྟ་བུའི་དམ་བཅའ་ཁྱད་པར་ཞིག་ཡོད་པའི་སྒོ་ནས་བླ་མ་དཀོན་
མཆོག་གསུམ་ལ་སྐྱབས་སུ་སོང་ན། ཇི་འདྲ་འདྲའི་མི་འདོད་པ་དང་སྡུག་བསྔལ་སོགས་

རང་སྟེང་ལ་བབས་ན་བླ་མ་དཀོན་མཆོག་གསུམ་ལ་སྐྱབས་སུ་སོང་ནས་བཟུང་སྟེ་ངེས་
པར་ན་སེལ་ཐུབ་ནི་རེད། དེ་མ་ཡིན་པར་རང་རྒྱུད་ལ་ཁ་མིན་དོན་གྱིས་ཡིད་ཆེས་དང་
དད་པ་བཟང་པོ་ཞིག་མེད་རྒྱུ་ཅན་ཞིག་ཡིན་ན། ཁ་ལག་གཉིས་ཀྱིས་ཇི་ལྟར་བསྒྲུབས་
ཀྱང་དཀོན་མཆོག་གསུམ་པོའི་ཐུགས་རྗེ་དང་བྱིན་རླབས་རང་རྒྱུད་ལ་འཇུག་ཐུབ་ཟེར་རྒྱུ་
དེ་དཀའ་མོ་ཡིན་ནི་རེད། དཀོན་མཆོག་གསུམ་པོའི་བྱིན་རླབས་རང་རྒྱུད་ལ་འཇུག་ཡོད་
མེད་རང་གིས་བརྟགས་ན་ཧ་གོ་ནི་རེད། ཁ་ནས་དཀོན་མཆོག་གསུམ་ལ་དད་དད་ཅེས་
བརྗོད་ཀྱང་། ཞེ་ནས་མ་དད་ན་དཀོན་མཆོག་གསུམ་པོའི་བྱིན་རླབས་འཇུག་གི་མེད་པའི་
རྟགས་དང༌། དཀོན་མཆོག་གསུམ་ལ་དད་ཀི་མེད་པའི་རྟགས་རེད། རང་གི་རྒྱུད་ལ་དད་
པ་དང་སྙིང་རྗེ་བཟང་བོ་རེ་སྐྱེ་གིན་ཡོད་ནས་བཟུང་སྟེ། ཇི་ལྟར་བཤད་ཀི་བསྡད་ཀྱང་
དཀོན་མཆོག་གསུམ་པོའི་བྱིན་རླབས་རང་རྒྱུད་ལ་འཇུག་གི་ཡོད་པའི་རྟགས་དང་དཀོན་
མཆོག་གསུམ་ལ་དད་ཀི་ཡོད་པའི་རྟགས་ཡིན་ནི་རེད། དེའི་ཕྱིར་ན་བླ་མ་དཀོན་མཆོག་
གསུམ་ལ་སྐྱབས་སུ་འགྲོ་རྒྱུ་འདི་ནང་བ་སངས་རྒྱས་པའི་གྲལ་དུ་ཚུད་སྐྱེད་དང་། ཁོ་ནང་
བ་སངས་རྒྱས་པ་ཡིན་མིན་ལ་ལྟ་བྱེད་ཀྱི་ཚད་ཐིག་འདྲ་མོ་ཡིན་ནི་རེད། དེའི་ཕྱིར་ན་ཐོག་
མར་རང་ཉིད་ནང་པ་སངས་རྒྱས་པ་ཡིན་སྐྱེད་ལ་སྐྱབས་འགྲོ་བཟང་བོ་ཞིག་ངེས་པར་དུ་
རང་རྒྱུད་ལ་ཡོད་དགོས་པ་ཡིན་ནོ། །
དེའི་རྒྱུ་མཚན། རང་ཡང་འཁོར་བའི་བཙོན་རར་བཅིངས་པ་ཡི། །གསུངས་ནས། རང་
ཡང་འཁོར་བའི་བཙོན་ར་ན་བཅིངས་ཡོད་པའི་འཇིག་རྟེན་གྱི་ལྷ་མཐུ་བོ་ཆེ། ཀླུ་མཐུ་བོ་
ཆེ། སྡེ་བརྒྱད་མི་མ་ཡིན་པ་འདི་རྣམས་ལ་ཇི་འདྲ་འདྲའི་གསོལ་བ་ཞིག་འདེབས་ཁུལ་
བྱས་ཀྱང་། ཆེན་པོ་ཞིག་ཕན་ཐོགས་ནི་མ་རེད། དཔེར་ན་འུ་ཚོས་མི་ཞིག་ལ་རེ་བ་བཅོལ་
པ་ལྟ་བུ་ཡིན་པས་ཆེན་པོ་ཞིག་འགྲུབ་ཐུབ་ནི་མ་རེད་གསུངས། དེ་ཕྱིར་གང་ལ་བསྐྱབ་

ན་མི་བསླུ་བའི། །གསུངས་ནས། ངེས་པར་ན་བླ་མ་དཀོན་མཆོག་གསུམ་ལ་ཁ་མིན་དོན་
གྱིས་སྐྱབས་སུ་སོང་སྟེ་རང་ལ་ཡིད་ཆེས་བརྟན་པོ་ལྡན་ནས་བཟུང་། དུས་ནམ་ཡང་བླ་
མ་དཀོན་མཆོག་གསུམ་པོས་བསླུ་རྒྱུ་ཞིག་གཏན་ནས་སྲིད་ནི་མ་རེད། དེ་མ་ཡིན་པར་ཐེ་
ཚོམ་གྱི་སྒོ་ནས་ངས་དཀོན་མཆོག་གསུམ་ལ་གསོལ་བ་བཏབ་ན་ངའི་རྒྱུད་ལ་བྱིན་རླབས་
ཨེ་འཇུག་མི་འཇུག་བསམ་རྒྱུ་དང་། ང་ཉེན་ཁ་འདི་ལས་ཐར་ཐུབ་བམ་མི་ཐུབ་བསམ་གི་
བསྡད་ནས་བཟུང་རྒྱུད་ལ་བྱིན་རླབས་འཇུག་རྒྱུ་དང་འཇིགས་སྐྲག་འཁྲུལ་སྣང་གི་གཡང་
ལས་སྒྲོལ་ཐུབ་ཟེར་རྒྱུ་དེ་དཀའ་མོ་ཡིན་ནི་རེད། ཁ་མིན་དོན་གྱིས་བླ་མ་དཀོན་མཆོག་
གསུམ་ལ་གསོལ་བ་བཏབ་ནས་བློ་ཁེལ་ལིང་བསྐྱུར་གྱི་དད་པ་སྐྱེས་བཞག་ན་ངེས་པར་
དུ་རང་ཉིད་རྐྱེན་ངན་གྱི་ལམ་གང་དུ་འཕྲད་ཀྱང་གསོལ་བ་བཏབ་ནས་བཟུང་སྐྱོབ་ཐུབ་
ནི་རེད། བློ་ཐེ་ཚོམ་དང་བྲལ་ན་ཅི་བསམ་འགྲུབ། །ཡིད་ཁྱེད་ཤེས་ཀྱི་དད་པས་བྱིན་
རླབས་འཇུག །ཞེས་པ་ལྟ་བུ་ཡིན་ལ། རང་གི་རྒྱུད་ལ་བྱིན་རླབས་འཇུག་གི་ཡོད་མེད་རྨི་
ལམ་ཚུན་ཆུད་ལ་བརྟགས་ན་ཡང་ཧ་གོ་ནི་རེད།
དཀོན་མཆོག་གསུམ་པོར་དངོས་གནས་དད་ཀི་ཡོད་ནས་བཟུང་། རྨི་ལམ་གྱི་ནང་ནས་
ཡང་སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་ཞལ་མཇལ་རྒྱུ་དང་། འཇིགས་
སྐྲག་འཁྲུལ་སྣང་གི་གཡང་ལས་བླ་མ་དཀོན་མཆོག་གསུམ་པོའི་ཐུགས་རྗེ་ཡིས་སྐྱོབ་
པ་སོགས་ངེས་པར་དུ་རྨི་བར་འགྱུར་རོ། །དེ་ལྟ་བུ་ཡོད་ན་རང་གིས་བླ་མ་དཀོན་མཆོག་
གསུམ་པོ་དྲན་ཐུབ་ཀི་ཡོད་པའི་རྟགས་དང་། རང་རྒྱུད་ལ་བྱིན་རླབས་འཇུག་གི་ཡོད་
པའི་རྟགས་ཡིན་ནི་རེད། རྨི་ལམ་བཟང་བོ་ཙམ་ཡང་རྨི་ཐུབ་ཀི་མེད་ནས་བཟུང་ཁ་ནས་
ཇི་འདྲ་འདྲ་ཞིག་བཤད་ཀི་བསྡད་ཀྱང་རྒྱུད་ལ་བྱིན་རླབས་ཅུང་ཟད་ཙམ་ཡང་འཇུག་གི་
མེད་པའི་རྟགས་རེད། དཔེར་ན་རང་གིས་འཇིག་རྟེན་གྱི་བྱ་བ་དགྲ་འདུལ་གཉེན་སྐྱོང་

གི་ཕྱོགས་སུ་ཉིན་རེ་བཞིན་སེམས་འཁོར་གི་བསྡད་ན་དེའི་སྟོབས་ཀྱིས་མཚན་རྨི་ལམ་
གྱི་སྐབས་སུ་ཡང་འཇིག་རྟེན་གྱི་བྱ་བཞག་དོན་དུ་གཉེར་བ་ལྟ་བུ་ཡིན་ནོ། །དེའི་ཕྱིར་
ན་དཀོན་མཆོག་གསུམ་ལ་ཡང་དད་པ་དང་ཡིད་ཆེས་ཡོད་ནས་བཟུང་རྨི་ཡོང་ནི་རེད།
བཟང་བོ་ཞིག་གིས་རྨི་རྒྱུ་དང་ངན་པ་ཞིག་གིས་མི་རྨི་རྒྱུ་ཡོད་ནི་མ་རེད། གང་ལྟར་རང་
ལ་དད་པ་དང་ཡིད་ཆེས་ཡོད་ནས་བཟུང་། བཟང་ངན་ལ་རག་མི་ལས་སོ། །ཉིན་དཀར་
གྱི་གནས་སྐབས་ཡིན་ན་འང་། བླ་མ་དཀོན་མཆོག་གསུམ་ལ་དད་པ་དང་ཡིད་ཆེས་ཡོད་
ནས་བཟུང་། ཐུགས་རྗེ་དང་བྱིན་རླབས་ལ་ཉེ་རིང་ཡོད་ནི་མ་རེད། དེའི་ཕྱིར་ན་དཀོན
མཆོག་གསུམ་ལ་རང་གི་ནུས་ཚོད་ཀྱིས་སྐྱབས་སུ་འགྲོ་དགོས་པ་རེད།
དེ་ཡང་ད་ནས་བཟུང་འགྲོ་དགོས་པ་རེད་མ་གཏོགས། ཤི་ཁར་སེམས་ཅན་སུ་ཡིན་ཀྱང་
བླ་མ་དཀོན་མཆོག་གསུམ་ལ་གསོལ་བ་མི་འདེབས་ནི་ཕལ་ཆེར་ཡོད་རྒྱུ་མ་རེད། རྡོ་
གྲུབ་ཆེན་བསྟན་པའི་ཉི་མའི་གསུང་ཞིག་གི་ནང་ནའང་ད་ལྟ་དཀོན་མཆོག་ལ་གསོལ་བ་
མ་བཏབ་ན། ཤི་ཁར་དཀོན་མཆོག་ལ་རང་ཤུགས་ཀྱིས་འབྱར་མི་འགྲོ་གསུངས་ཡོད་ནི་
རེད། དེའི་ཕྱིར་ན་ད་ནས་བཟུང་བླ་མ་དཀོན་མཆོག་གསུམ་ལ་སྐྱིད་རུང་སྡུག་རུང་། ཤི་
རུང་གསོན་རུང་དད་པ་དང་ཡིད་ཆེས་བཟང་པོ་ཞིག་འཇོག་དགོས་པ་རེད་མ་གཏོགས།
ནམ་ཞིག་རྐྱེན་ངན་པ་ཐོག་ཏུ་བབས་ཚེ། ཁྱེད་ཀྱིས་དད་པ་དང་དག་སྣང་བཞག་ནས་
གསོལ་བ་འདེབས་ཁུལ་བྱས་ཀྱང་བྱིན་རླབས་ཨེ་འཇུག་ཤེས་ནི་མ་རེད། དེའི་ཕྱིར་ན་ད་
ནས་བཟུང་བླ་མ་དཀོན་མཆོག་གསུམ་པོ་སྐྱབས་གནས་དང་རེ་ས་ཡིན་བསམ་སྟེ། བློ་
རང་ཤུགས་ཀྱིས་དཀོན་མཆོག་གསུམ་གྱིས་འཕྲོག་བཞག་ཡོད་མཁན་དེ་ལྟ་བུའི་སྣང་བ་
ཅན་ཞིག་ཡིན་ནས་བཟུང་། ངེས་པར་ན་དཀོན་མཆོག་གསུམ་གྱི་བྱིན་རླབས་ཞེས་པ་དེ་
ནམ་ཡང་གཡོ་བ་མེད་པ་ཞིག་ཡིན་ནོ། །སྤྱིར་ན་དཀོན་མཆོག་གི་བྱིན་རླབས་འཇུག་མི་

འཇུག་ཟེར་རྒྱུ་དེ། རང་གི་སེམས་ལ་རག་ལས་ཡོད་པ་ཡིན། དཔེར་ན་བུད་མེད་སུ་ཞིག་
གི་སྟེང་ལ་ཆགས་པ་སྐྱེས་ཏེ། དུས་རྒྱུན་དུ་བུད་མེད་དེ་སེམས་ལ་སྒོམ་གི་བསྡད་ན་མཐར་
བུད་མེད་དེ་ལ་དངོས་སུ་འཕྲད་རྒྱུ་དང་། ཡང་ན་རྨི་ལམ་ལ་རྨི་རྒྱུ་སོགས་ཡོད་པ་ལྟ་བུ་
དང་། སྦྲུལ་མེད་སའི་གཞི་དེར་རྣམ་རྟོག་གི་དབང་གིས་སྦྲུལ་འཛིན་གྱི་བློ་སྐྱེས་ཀི་བསྡད་
ནས་བཟུང་། མཐར་དངོས་སུ་སྦྲུལ་ཐོན་ཡོང་རྒྱུ་ལྟ་བུ་ཡིན་ནོ། །དེ་ཡང་སེམས་ཀྱི་བྱེད་
རྩོལ་ཁོ་ན་ལ་རག་ལས་ཡོད་ཀི་མ་གཏོགས་དེ་ལས་གཞན་གང་ལ་ཡང་འབྲེལ་བ་མེད་
པ་ཡིན། དེ་བཞིན་དུ་དཀོན་མཆོག་གསུམ་ལ་ཡང་སེམས་ཀྱིས་བྱེད་རྩོལ་བྱེད་ཀི་བསྡད་
ནས་བཟུང་བྱིན་རླབས་ཨེ་འཇུག་མི་འཇུག་ཐེ་ཚོམ་བྱེད་དགོས་དོན་མེད། སྔོན་གྱི་བླ་
མ་གོང་མ་རྣམས་ཀྱི་རྣམ་ཐར་ལ་སོགས་པའི་ནང་ན་ཡང་། རྒྱུན་དུ་བློ་ཐེ་ཚོམ་དང་བྲལ་
བའི་སྒོ་ནས་བླ་མ་ལ་གསོལ་བ་བཏབ་སྟེ། མོས་གུས་བྱེད་ཀི་བསྡད་པའི་སྟོབས་ཀྱིས།
རྐྱེན་ངན་པ་དང་འཕྲད་དུས་དངོས་སུ་བླ་མ་བྱོན་ནས་རྐྱེན་ངན་སོགས་ཟློག་པའི་སྣང་བ་
འཆར་བར་གསུངས་ཡོད་པས་ན། རང་གིས་ཀྱང་ནུས་ཚོད་ཀྱིས་དཀོན་མཆོག་གསུམ་ལ་
སྐྱབས་སུ་འགྲོ་དགོས་པ་ཡིན་གསུངས་སོ། །
ཤིན་ཏུ་བཟོད་དཀའི་ངན་སོང་སྡུག་བསྔལ་རྣམས། །
སྡིག་པའི་ལས་ཀྱི་འབྲས་བུར་ཐུབ་པས་གསུངས། །
ཞེས་གསུངས་ནས། ད་ཤིན་ཏུ་བཟོད་དཀའ་བའི་སྡུག་བསྔལ་གྱི་གནས་ངན་སོང་གསུམ་
ལྟ་བུ། དམྱལ་བ་ཚ་གྲང་གི་སྡུག་བསྔལ། ཡི་དྭགས་བཀྲེས་སྐོམ་གྱི་སྡུག་བསྔལ། དུད་
འགྲོ་བླུན་ལྐུགས་ཀྱི་སྡུག་བསྔལ་ལ་སོགས་མང་པོ་ཞིག་ཡོད་པ་ཡིན། དེ་ཐམས་ཅད་པོ་
ཡང་གང་གི་འབྲས་བུ་ཡིན་ཞེ་ན། སྡིག་པ་མི་དགེ་བ་བསྒྲུབས་པའི་འབྲས་བུ་ཡིན་ལ།

དེའི་ཕྱིར་ན་ལས་འབྲས་ནི་ཆད་མི་ཟ་བ་ཡིན་པས།
དེ་ཕྱིར་སྲོག་ལ་བབ་ཀྱང་སྡིག་པའི་ལས། ། 
ནམ་ཡང་མི་བྱེད་རྒྱལ་སྲས་ལག་ལེན་ཡིན། །
གསུངས་ནས། ད་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་རང་གི་ལུས་དང་སྲོག་
ལ་བབ་ཀྱང་སྡིག་པ་མི་དགེ་བའི་ལས་དེ་ལྟ་བུ་བྱེད་མི་རུང་བར་གསུངས་པ་ཡིན། སྡིག་
པ་དང་མི་དགེ་བའི་ལས་ཞེས་པ་དེ་ཡང་རགས་མོ་བྱས་བཞག་ན་དངོས་སུ་གཞན་ཞིག་
གི་སྲོག་གཅོད་པ་དང་ཆང་ལ་རོལ་བ་ལྟ་བུ་ཞིག་ལ་བཤད་ཀྱང་། ཞིབ་ཆ་ཕྱེས་ན་སྡིག་
པའི་ལས་ཞེས་པ་དེ་ལ་ཧ་ཅང་གི་མང་པོ་ཞིག་ཡོད་པ་ཡིན། ནང་དགོས་སུ་རབ་ཏུ་བྱུང་
བའི་ལུས་རྟེན་ཅན་ཞིག་ཡིན་ནས་བཟུང་སྟེ། སྡོམ་དམ་ཚིག་ཉམས་ཆག་ཉེས་ལྟུང་ལ་
སོགས་པ་ཉིན་རེ་བཞིན་ཆེས་ཤིན་ཏུ་མང་པོ་ཞིག་འབྱུང་གི་ཡོད་པ་ཡིན། དེའི་ཕྱིར་ན་
གཟབ་གཟབ་བྱས་ནས་དེ་རྣམས་མི་འབྱུང་བའི་ཐབས་ཤིག་ལ་འབད་དགོས་པ་ཡིན། ད་
ཁ་སང་དེ་རིང་གི་ཡུལ་དང་དུས་དང་གང་ཟག་དམན་པའི་སྟོབས་ཀྱིས་སྡིག་པ་མི་འབྱུང་
ཟེར་རྒྱུ་ནི་དཀའ་མོད། འོན་ཀྱང་སྡིག་པ་དེ་ཚོ་ལ་ཡང་བཤགས་པ་ཕྱིར་བཅོས་འདྲ་བྱས་
ཏེ། ཁ་མིག་ཡར་བལྟས་བྱས་ནས་དགེ་བ་ཅུང་ཟད་རེ་ཨེ་འགྲུབ་ལྟ་རྒྱུ་ནི་ཧ་ཅང་གི་གལ་
ཆེ་བ་ཞིག་རེད་གསུངས།
སྲིད་གསུམ་བདེ་བ་རྩྭ་རྩེའི་ཟིལ་བ་བཞིན། །
ཡུད་ཙམ་ཞིག་གིས་འཇིག་པའི་ཆོས་ཅན་ཡིན། །
ནམ་ཡང་མི་འགྱུར་ཐར་བའི་གོ་འཕང་མཆོག །

དོན་དུ་གཉེར་བ་རྒྱལ་སྲས་ལག་ལེན་ཡིན། །
གསུངས་ནས། ད་སྲིད་པ་གསུམ་གྱི་བདེ་བ་ཟེར་གི་འདུག་རྒྱུ་དེ། རྩྭ་རྩེ་ཡི་ཟིལ་བ་ལྟ་བུ་
ཡིན་ནི་རེད། དཔེར་ན་གཟུགས་མཛེས་པ་ཡིན་ན་འདྲ། སྒྲ་སྙན་པ་ཡིན་ན་འདྲ། དྲི་ཞིམ་
པ་རོ་མངར་བ་ལ་སོགས་པའི་འཇིག་རྟེན་ཚེ་འདིའི་བདེ་སྐྱིད་ཟེར་གི་འདུག་དེ་ཚོ་ཐམས་
ཅད་པོ། སྐབས་རེ་སྐབས་རེ་ཙམ་ཡིན་ནི་རེད་མ་གཏོགས་ཡུན་རིང་པོའི་བར་དུ་ཡོད་ནི་
མ་རེད་གསུངས།དེ་ནས། ནམ་ཡང་མི་འགྱུར་ཐར་བའི་གོ་འཕང་མཆོག །གསུངས་ནས།
ད་ནམ་ཡང་མི་འགྱུར་བ་ཐར་བའི་གོ་འཕང་ཁྱད་པར་དུ་སེམས་ཀྱི་སྟེང་ལ་ཆོས་རྣམ་
པར་དག་པ་ཞིག་འགྲུབ་རྒྱུ་ཅན་ཞིག་ཡིན་ན། དེའི་བདེ་བ་དང་སྐྱིད་པ་ཟེར་གི་འདུག་རྒྱུ་
དེ་ནི་ནམ་ཡང་འབྲལ་དུ་མེད་པ། སྐྱིད་སྡུག་ཇི་འདྲ་ཞིག་ཡོང་རུང་རྒས་ཤིན་རྒས་ཀྱིས་
སེམས་ཀྱི་སྟེང་ན་ཆོས་ཡག་པོ་ཞིག་ཡོད་ནས་བཟུང་སྟེ་ཇེ་སྐྱིད་ཇེ་བདེ་ཞིག་མ་གཏོགས་
ཅང་ཡོད་ནི་མ་རེད། ཕྱི་རོལ་གྱི་བདེ་སྐྱིད་ཟེར་གི་འདུག་རྒྱུ་དེ་ཡུལ་རྐྱེན་ཞིག་ལ་ལྟོས་
དགོས་པ་ཞིག་སྟེ། དཔེར་ན་འཇིག་རྟེན་ཁམས་ཀྱི་བདེ་སྐྱིད་ཆ་ཀ་གྲོགས་ལ་ལྟོས་དགོས་
རྒྱུ་དང་། རྒྱུ་ནོར་ལ་ལྟོས་དགོས་རྒྱུ་དེ་འདྲ་ཏག་ཏག་ཡིན་ནི་རེད། དེ་འདྲའི་གཞན་ཏག་
ཏག་ལ་ལྟོས་དགོས་ནས་བཟུང་སྟེ། དེ་ཚོ་འཛོམས་དུས་ཡང་ཡོད་རྒྱུ་རེད་ད། སྐབས་རེ་
མི་འཛོམས་པའི་སྐབས་ཀྱང་ཡོད་རྒྱུ་རེད། ཕལ་ཆེར་མི་འཛོམས་པའི་ཤས་ཀྱི་ཆེ་ནི་རེད།
དེ་ཡིན་ནས་བཟུང་སྟེ། བདེ་བ་ཟེར་གི་འདུག་རྒྱུ་དེ་སྐབས་རེ་སྐབས་རེ་མ་གཏོགས་ཅང་
ཡོད་ནི་རེད། དེའི་ཕྱིར་ན་གཞན་ཞིག་ལ་ལྟོས་མི་དགོས་པར་རང་གི་སེམས་ཀྱི་སྟེང་ལ་
ཆོས་རྣམ་པར་དག་པ་ཞིག་འགྲུབ་ན་དེའི་བཟང་ཞིག་ཡོད་ནི་མ་རེད། དེའི་ཕྱིར་ན་ཐར་
བ་ཟེར་རྒྱུ་དེ་དོན་དུ་གཉེར་དགོས་ནི་རེད། ཐར་བ་དོན་དུ་གཉེར་བ་ལ་སྡོམ་དམ་ཚིག་

ཅི་ནུས་ཀྱིས་སྲུང་། དེ་ནས་བཟུང་སྟེ་ཆོས་ཟེར་གི་འདུག་རྒྱུ་བོ་རྒྱུད་ལ་ཅུང་ཟད་རེ་སྦྱར་
ནས་ཡོང་ན། ཐར་བའི་ཡོན་ཏན་ཟེར་རྒྱུ་དེ་ཡང་རང་ཤུགས་ཀྱིས་མངོན་ཡོང་རྒྱུ་ཡོད་ནི་
རེད། དེ་ལྟར་མ་བྱས་པར།ཚུལ་ཁྲིམས་ཡེང་མ་བསྲུངས། དེ་ནས་རྒྱུད་ལ་ཡང་མ་སྦྱར་
བར། ངས་ཅི་ཡང་མི་ཐོན་སྙམ་སྟེ་དད་པ་དང་སྙིང་རྗེ་སྟོང་ཉིད་ཀྱི་ལྟ་བ་ལ་སོགས་གཅིག་
ཀྱང་མ་བསྒོམ་པར་བསྐྱུར་བཞག་ནས་བཟུང་སྟེ། ཡོན་ཏན་སྣ་གཅིག་ཀྱང་ཐོག་བབས་
ཀྱི་ཚུལ་དུ་གནམ་ནང་ནས་ལྷུང་འོང་རྒྱུ་དང༌། ས་འོག་ནས་སྐྱེས་ཡོང་རྒྱུ་ཞིག་ཅི་ཡང་
ཡོད་ནི་མ་རེད། ད་སྔ་འདྲ་འདྲ་བྱས་ནས་ལྷག་འགྲོ་རྒྱུ་མ་གཏོགས། ད་རུང་ཉིན་ཚིགས་
རྐྱེན་དབང་དུ་ཤོར་ནས་ད་སྔ་བས་སྡུག་ཅིག་གི་བུད་འགྲོ་ནའང་གོ་ནི་མ་རེད། དེའི་ཕྱིར་
ན་སེམས་ཀྱི་སྟེང་ལ་ཆོས་རེ་འགྲུབ་ནས་ཡར་ལ་སྐྱིད་པོ་རེ་ཨེ་ཡོང་བར་བསམ་ན། ངེས་
པར་དུ་རྒོད་རྒོད་འདྲ་བྱེད་དགོས་ནི་རེད་མ་གཏོགས། རང་ཁར་དུ་བསྡད་བཞག་ནས་
བཟུང་སྟེ་ཆོས་ཡག་པོ་ཞིག་འགྲུབ་ནི་མ་རེད།
ལ་ཕྱེད་ཀྱིས་འདི་འདྲ་ཡང་བསམ་ནི་རེད། སྡོམ་པ་བོ་མ་ཤོར་ན་ཉན་ཁུ། འདི་ལྟར་
འདུག་བསམ་ནི་རེད་མོད། ད་དེ་ལྟར་བསྡད་ནས་བཟུང་སྟེ། རྐྱེན་ཟེར་རྒྱུ་དེ་གློ་བུར་བ་
ཡིན་པས་ཉིན་ཚིགས་ཤིག་ལ་རྐྱེན་ངན་དང་འཕྲད་ནས། སྡོམ་པ་ཡང་ཤོར་དམ་ཚིག་ཀྱང་
ཉམས་པར་གྱུར་ཏེ་ཉེས་པ་ངན་པའི་གཞན་དབང་དུ་བུད་འགྲོ་ནི་རེད། སྐྱིད་བདེ་ཡིན་
སྐབས་དང་ཁོམ་པའི་གནས་སྐབས་ན་ཅི་ནུས་ཀྱིས་ཆོས་ཀྱི་ཚུགས་འདྲ་མོ་ཨེ་ཟིན་བལྟས་
ནས། ནམ་ཞིག་རྐྱེན་ངན་ཞིག་དང་འཕྲད་རྒྱུ་ཅན་ཞིག་ཡིན་ནའང་མི་སྐྱོན་སྐྱེད་ཞིག་གི་
ཐབས་ཤིག་ལ་འབད་དགོས་ནི་རེད། འབད་ནའང་རྒྱུད་ལ་སྐྱེས་ཟེར་རྒྱུ་དེ་དཀའ་མོད་
ཀྱང༌། རང་སེམས་མ་ནོར་རྒྱུ་ཅན་ཞིག་ན་བླ་མ་དཀོན་མཆོག་གསུམ་ལ་དད་པ་འདྲ་
བཞག་སྨོན་ལམ་འདྲ་ཡག་པོ་བཏབ་ན། ཁྱད་པར་དུ་སྨོན་ལམ་འདི་ཚོ་གལ་ཧ་ཅང་ཆེ་ནི་

རེད། དེ་ནས་བཟུང་སྟེ་རང་གི་སྐྱེ་བ་ནས་ཚེ་རབས་ཀུན་ཏུ་དམ་པའི་ཆོས་ལ་འགལ་རྐྱེན་
མེད་ནི། ཚུལ་ཁྲིམས་རྣམ་པར་དག་སྲུང་ཐུབ་ནི། ཆོས་རྣམ་པར་དག་པ་རྒྱུད་ལ་འབྱོར་
ནི་དེ་ལྟ་བུ། སྤྱིར་ན་ཆོས་ཤེས་རྒྱུ་དེ་ཡང་གལ་ཆེ་ནི་རེད་ད། དེ་བས་ཀྱང་རྒྱུད་ལ་འབྱོར་
རྒྱུ་དེ་གལ་ཆེ་བ་རེད། དེའི་ཕྱིར་ན་དེ་ལྟ་བུ་བྱས་ནས་ཐར་བའི་གོ་འཕང་ཞིག་རང་གི་ཚེ་
འདིའི་སྟེང་ནས་ཨེ་ཐོབ་ལྟ་རྒྱུ། མིན་ན་ཡང་སྐྱེ་བ་ཚེ་རབས་ཀུན་ཏུ་ཡང་ཆོས་རྣམ་པར་
དག་པ་འགྲུབ་པ་ལ་སྨོན་ལམ་ཡག་པོ་རེ་བཏབ་ནས་ཐར་བ་དོན་དུ་གཉེར་རྒྱུ་ནི་བྱང་
ཆུབ་སེམས་དཔའ་རྣམས་ཀྱི་ལག་ཏུ་ལེན་བྱ་རེད་གསུངས། དེ་ནས།
ཐོག་མེད་དུས་ནས་རང་ལ་བརྩེ་བ་ཡི། །
མ་རྣམས་སྡུག་ན་རང་བདེས་ཅི་ཞིག་བྱ། །
དེ་ཕྱིར་མཐའ་ཡས་སེམས་ཅན་བསྒྲལ་བྱའི་ཕྱིར། །
བྱང་ཆུབ་སེམས་བསྐྱེད་རྒྱལ་སྲས་ལག་ལེན་ཡིན། །
གསུངས་ནས། ཐོག་མ་མེད་པ་ནས་རང་ལ་ནི་བརྩེ་བ་ཡི་མ་རྒན་སེམས་ཅན་ཐམས་
ཅད་ཀུན་པོ་སྡུག་བསྔལ་གྱིས་མནར་ནས་ཡོད་ན། རང་གཅིག་པུ་ལ་བདེ་སྐྱིད་ཅིག་ཐོབ་
ནའང་དགོས་པ་ཅང་ཡོད་ནི་མ་རེད། དེའི་ཕྱིར་ན་རང་གཅིག་པུ་ཙམ་མ་ཡིན་པར་རང་
དང་འབྲེལ་བ་ཐོགས་པའི་སེམས་ཅན་ཐམས་ཅད་ཀུན་པོ་འཁོར་བ་སྡུག་བསྔལ་གྱི་
རྒྱ་མཚོ་ཆེན་པོ་ལས་བསྒྲལ་བར་བྱ་བའི་ཕྱིར་དུ། བསམ་པ་བྱང་ཆུབ་མཆོག་ཏུ་སེམས་
བསྐྱེད་རྒྱུ་འདི་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ཐོག་མའི་མེད་དུ་མི་རུང་བའི་
ལམ་གྱི་གཞི་རྟེན་རེད། དེའི་ཕྱིར་ན་སེམས་ཅན་ཐམས་ཅད་ཀུན་པོ་སྡུག་བསྔལ་དང་
བྲལ་འདོད་ཀྱི་སྙིང་རྗེ། བདེ་བ དང་ལྡན་འདོད་ཀྱི་བྱམས་པ། དེ་ལྟ་བུའི་བྱམས་སྙིང་རྗེ་

ཁྱད་པར་ཅན་ལ་བརྟེན་པ་ཟེར་ནས། སེམས་ཅན་ཐམས་ཅད་ཀུན་པོས་ཀྱང་སྡུག་བསྔལ་
མི་འདོད་མཉམ། བདེ་བ་འདོད་མཉམ་ཡིན་ནི་རེད། དེའི་ཕྱིར་ན་སེམས་ཅན་ཐམས་
ཅད་ཀུན་པོ་སྡུག་བསྔལ་དང་བྲལ་བདེ་བ་ཁྱད་པར་ཅན་ལ་ཡོངས་སུ་འགོད་པའི་ཆེད་དུ་
ངས་ལམ་ཉམས་སུ་ལེན་བསམས་ནས། མ་ཎི་ཚིག་གཅིག་མ་གཏོགས་མ་བཏོན་རྒྱུ་ཅན་
ཞིག་ཡིན་ནའང༌། དེ་ལྟ་བུའི་བསམ་པ་རྣམ་པར་དག་པ་ཡིན་པས། ཇི་སྲིད་སངས་མ་
རྒྱས་བྱང་མ་ཆུབ་ཀྱི་བར་དུ་ཟད་པ་མེད་པའི་དགེ་རྩ་ཁྱད་པར་ཅན་ལ་ལོག་འགྲོ་ནི་རེད།
རང་ཁུར་དུ་དགེ་བ་ཞིག་སྒྲུབ་རྒྱུ་ཅན་ཞིག་ཡིན་ན་བསོད་ནམས་ཆ་མཐུན་གྱི་དགེ་བ་ཞེས་
མཐོ་རིས་ཀྱི་བདེ་བ་ཙམ་ཞིག་ཐོབ་སྐྱེད་མ་གཏོགས་སངས་རྒྱས་ཀྱི་གོ་འཕང་ཐོབ་སྐྱེད་དུ་
མི་འགྲོ་རྒྱུ་ཡང་ཡོད་ནི་རེད།
དེས་ན་རང་གིས་ཡང་འདང་བརྒྱབས་ཏེ་དགེ་བ་གང་དང་གང་བསྒྲུབ་རྒྱུ་ཅན་ཞིག་ཡིན་
ན་སེམས་བསྐྱེད་རེ་རྒྱུད་ལ་ཨེ་སྐྱེས་མི་སྐྱེས་ལྟ་རྒྱུ་ནི་གལ་ཆེན་རེད། ང་ཚོས་དགེ་བ་
གང་ཞིག་སྒྲུབ་ན་དམ་པ་རྣམ་པ་གསུམ་གྱི་རྩིས་ཟིན་ཟེར་ནི་རེད། ཐོག་མར་གལ་ཆེ་བ་
བསམ་པ་བྱང་ཆུབ་མཆོག་ཏུ་སེམས་བསྐྱེད་རྒྱུ། བར་དུ་གལ་ཆེ་བ་དངོས་གཞི་དམིགས་
མེད་དམ་པའི་རྩིས་ཟིན་རྒྱུ། ཐ་མར་གལ་ཆེ་བ་མཇུག་བསྔོ་བ་དམ་པའི་རྩིས་ཟིན་རྒྱུ་
དེ་ཆ་ཀ་དགོས་ནི་རེད། དགེ་བ་སུས་ཡིན་ནའང་སྲོལ་ཞིག་གིས་བན་དེ་ཞིག་ཡིན་ནས་
བཟུང་སྒྲུབ་ནི་རེད་མོད། ངོ་མ་རང་གི་རྒྱུད་ལ་བསམ་བློ་བཏང་རྒྱུ་ཅན་ཞིག་ཡིན་ན།
བྱང་ཆུབ་སེམས་ཀྱི་རྩིས་ཟིན་པའི་དགེ་བ་ཨེ་ཡོད་ཁུ་བལྟས་ཡོང་ན་ཕལ་ཆེར་དཀའ་མོ་
ཡིན་རྒྱུ་རེད། དཔེར་ན་རང་གིས་འདང་བརྒྱབ་ཡོང་ན་ཡང་ལོ་གཅིག་གི་ནང་ལ། ཆོས་
ཁྲིད་མང་པོ་ཞུས་ནི་རེད། དེ་མ་ཡིན་པའི་འདོན་རྒྱུ་ཡང་བཟང་སྤྱོད་ལ་སོགས་པ་མང་
པོ་འདོན་ནི་རེད། ཉིན་རེ་བཞིན་དུ་བསྟན་བུ་ཡན་ཆད་ཁ་འདོན་བྱེད་ནི་རེད་ད། ངོ་མ་

རང་གིས་ཞིབ་ཏུ་འདང་བརྒྱབས་ན། འདི་ནི་འགོ་ན་སེམས་བསྐྱེད་ཡོད་ས་ཞིག་ཡིན་
བསམ་རྒྱུ་དེ་ཡང་དཀོན་མོ་རེད། ཁ་ཚང་བོ་དེ་འདྲ་ཞིག་ཆེ་ཡིན་ར། དེ་ལྟ་བུ་ཡིན་ན་ཉན་
ནི་མ་རེད། རང་གིས་ཀྱང་འདང་བརྒྱབས་ནས། བཅོས་མིན་གྱི་སེམས་བསྐྱེད་ཟེར་རྒྱུ་
དེ་དཀའ་རྒྱུ་རེད་ད། འདོན་རྒྱུ་འདྲ་བོ་ཅི་ཞིག་གི་ཆེད་ཡིན་ན། དགེ་བ་ཞིག་ཨེ་འགྲུབ་
བསམ་ནས་བཏོན་ནི་ཡིན་རྒྱུ་རེད་མ་གཏོགས། དེ་མ་ཡིན་པར་རྩེད་སྐྱེད་ལ་ཟེར་རྒྱུ་མེད་
ཁུ། ནམ་ཚ་འགྲོ་སྐྱེད་ལ་ཟེར་རྒྱུ་མེད་ཁུ། དགེ་བ་ཞིག་ཨེ་འགྲུབ་བར་བསམ་ནི་རེད། དེ་
བསམ་ནི་ཡིན་ན། བསྟན་བུ་ཚར་གཅིག་མ་གཏོགས་མ་བཏོན་ནའང་འདྲ། མ་ཎི་ཕྲེང་
རྡོག་ཅིག་མ་གཏོགས་མ་བཏོན་ན་འདྲ་གིགཟབ་གཟབ་འདྲ་བྱས་ནས་བཅོས་མ་ཚུན་ཆད་
ཀྱིས། མགོ་ནས་ཡང་ནི་སེམས་ཅན་ཐམས་ཅད་འཁོར་བ་སྡུག་བསྔལ་གྱི་རྒྱ་མཚོ་ཆེན་
པོ་ལས་བསྒྲལ་ནས་སངས་རྒྱས་ཀྱི་ས་ལ་འགོད་པའི་ཆེད་དུ། ངས་དགེ་བ་འདི་སྒྲུབ་ནི་
ཡིན་བསམ་སྟེ་ཐོག་མར་སེམས་བཅོས་རྒྱུ་དེ་མེད་དུ་མི་རུང་བའི་དགེ་བ་སྒྲུབ་སྐྱེད་གྱི་
གཞི་རྟེན་ལྟ་བུ་ཞིག་གི་ལོག་ཡོད་ནི་རེད། དེ་མ་ཡོད་པར་རང་ཁུར་དུ་བཏོན་བཞག་རྒྱུ་
ཅན་ཞིག་ཡིན་ན། དགེ་བ་རེ་ཨེ་བགྲུབ་བར་བསམ་ནི་ཡིན་ན། དགེ་བ་ཡག་པོ་ཞིག་ཏུ་
ལོག་ཟེར་རྒྱུ་དེ་དཀའ་མོ་ཡིན་ནི་རེད། དེའི་ཕྱིར་ན་ཐོག་མར་གལ་ཆེ་བ་བསམ་པ་བྱང་
ཆུབ་མཆོག་ཏུ་སེམས་བསྐྱེད་པ་འདི་དགེ་བ་གང་སྒྲུབ་རྒྱུ་ཅན་ཞིག་ཡིན་ན་དགོས་ནི་རེད།
དེའི་ཕྱིར་ན། བྱང་ཆུབ་སེམས་བསྐྱེད་རྒྱལ་སྲས་ལག་ལེན་ཡིན། །གསུངས་ནི་རེད། དེ་
ནས།
སྡུག་བསྔལ་མ་ལུས་བདག་བདེ་འདོད་ལས་བྱུང་། །
རྫོགས་པའི་སངས་རྒྱས་གཞན་ཕན་སེམས་ལས་འཁྲུངས། །

དེ་ཕྱིར་བདག་བདེ་གཞན་གྱི་སྡུག་བསྔལ་དག །
ཡང་དག་བརྗེ་བ་རྒྱལ་སྲས་ལག་ལེན་ཡིན། །
གསུངས་ནས། ད་སྡུག་བསྔལ་དེ་ཚོ་གང་ཡིན་ན་ལུས་ལ་ན་ཚ་སེམས་ལ་མི་འདོད་པ་དེ་
ཚོ་ཡིན་ལ། དེ་དག་ཚང་མ་གང་ལས་བྱུང་ཡོང་ན། དེ་ཚོ་ཚང་མ་རང་སྐྱིད་ན་རང་བདེ་ན་
བསམ་རྒྱུ་འདི་ཏག་ཏག་གི་སྟོབས་ལས་བྱུང་ཡོང་ནི་རེད་གསུངས། དེ་ནས། རྫོགས་པའི་
བྱང་ཆུབ་གཞན་ཕན་སེམས་ལས་འཁྲུངས། །གསུངས་ནས། གནས་སྐབས་ཀྱི་བདེ་བ་
མ་ཟད་མཐར་ཐུག་གི་བདེ་བ་སངས་རྒྱས་ཀྱི་གོ་འཕང་ཡང་གཞན་ལ་ཕན་པ་དང་གཞན་
གྱི་དོན་བསྒྲུབས་པ་ལས་ཡོངས་སུ་བྱུང་ཡོང་ནི་རེད་གསུངས། དེ་ཕྱིར་བདག་བདེ་གཞན་
གྱི་སྡུག་བསྔལ་དག །ཡང་དག་བརྗེ་བ་རྒྱལ་སྲས་ལག་ལེན་ཡིན། །གསུངས་ནས།
རང་གི་བདེ་དགེ་ལེགས་ཚོགས་ཐམས་ཅད་ཀུན་པོ་གཞན་ལ་བྱིན། གཞན་གྱི་སྡུག་
བསྔལ་དང་མི་འདོད་པ་ཐམས་ཅད་རང་ལ་བླངས་ཏེ། བདག་གཞན་བརྗེ་བའི་བྱང་ཆུབ་
ཀྱི་སེམས་ཞེས་པ་དེ་རང་རྒྱུད་ལ་ལེན་རྒྱུ་ནི་བྱང་ཆུབ་སེམས་དཔའ་རྣམས་ཀྱི་ལག་ཏུ་
ལེན་བྱ་རེད་གསུངས། ད་ལྟའི་གནས་སྐབས་ན་དངོས་སུ་བདག་གཞན་བརྗེ་དགོས་ཟེར་
རྒྱུ་ཅན་ཞིག་ཡིན་ན། ལྟོགས་ཀི་ཡོད་དུས་ཤིག་ལ་རང་ལ་རྩམ་རིལ་ཁམ་བུ་གང་ཡོད་
ན་འང་། སོ་སོའི་སྐྱེ་བོའི་རང་གཤིས་ཀྱིས། རང་ལྟག་གར་བཞག་ནས་རང་གི་རྩམ་
རིལ་ཁམ་བུ་གང་བོ་དེ་ཅིག་ལ་སྟེར་དགོས་ན་དཀའ་རྒྱུ་རེད་མོད། ད་བཅོས་མ་ཚུད་ཆད་
ཀྱིས་གཞན་གྱི་སྡུག་བསྔལ་དེ་རང་ལ་སྨིན་ན་བསམ་རྒྱུ་དང་། རང་གི་བདེ་དགེ་ལེགས་
ཚོགས་ཐམས་ཅད་གཞན་ལ་སྨིན་སོང་ན་བསམ་ཏེ་ནུས་ཚོད་ཀྱིས་དེ་ལྟར་སྒོམ་དགོས་ནི་
རེད། སྤྱིར་ན་ཆོས་དེ་གང་དང་གང་ཡིན་ན་དེ་འདྲ་ཞིག་ཡིན་ནི་རེད། ལན་རེར་བསམ་ནི་

ཞིག་གིས་ཆོས་དེ་རྒྱུད་ལ་འགོ་ནི་མ་རེད། རབ་ཡིན་ན་རྒྱུན་དུ་སྒོམ་རྒྱུ་ཅན་ཞིག་ཡིན་ན་
རྒྱུད་ལ་ལོས་སྐྱེ་ར། མ་ཡིན་ཀྱང་ཉིན་རེ་བཞིན་དུ་ཚད་རེ་བཞག་ནས། ཉིན་རེར་རེ་རེ་མ་
བརྗེད་ནའང་། དཔེར་ན་བསྟན་བུ་ཞིག་བཏོན་ན་དེའི་མགོ་ལ་ཉིན་རེ་བཞིན་དུ་བཅོས་མ་
ཚུན་ཆད་ཀྱིས་སེམས་ཅན་ཐམས་ཅད་ཀུན་པོའི་སྡུག་བསྔལ་དེ་ངའི་སྟེང་ལ་སྨིན་ན། རང་
གི་བདེ་དགེ་ལེགས་ཚོགས་ཐམས་ཅད་ཀུན་པོ་གཞན་གྱི་སྟེང་ལ་སྨིན་ན་བསམ་ནས།
ཉིན་རེ་བཞིན་དུ་དེ་འདྲའི་སྲོལ་ལྟ་བུ་ཞིག་བཞག་ནས་བཏོན་གི་བསྡད་རྒྱུ་ཅན་ཞིག་ཡིན་
ན། རྗེས་སུ་བཅོས་མིན་གྱི་ཚུལ་དུ་རང་ཤུགས་ཀྱིས་སེམས་ཅན་རྣམས་སྙིང་རྗེ། རང་ཡང་
བདེ་བ་ཡོད་ན་དགའ་བ་དང་སྡུག་བསྔལ་ཡོད་ན་མི་དགའ་བས། ཐམས་ཅད་ཀུན་པོ་དེ་
འདྲ་ཏག་ཏག་མ་གཏོགས་གཅིག་ཀྱང་མེད་ལ། དེའི་ཕྱིར་ན་གཞན་ལ་བདེ་བ་ཡོད་ན།
གཞན་གྱི་སྡུག་བསྔལ་དེ་ཚོ་རང་གི་སྟེང་ལ་སྨིན་ན་བསམ་ནས་བཅོས་མིན་གྱི་ཚུལ་དུ་
སྐྱེས་ཡོང་ནི་རེད། སེམས་ལ་བསམ་གི་བསྡད་ན་གང་ཡིན་ཀྱང་། གང་ལ་གོམས་པ་དེ་ཡི་
རྗེས་སུ་འགྲོ། །
ཞེས་གསུངས་པ་ལྟ་བུ་ཡིན་པས། ངོ་མ་དེ་ལྟར་བསམ་ཐུབ་ཡོང་ནི་རེད། དེ་ལྟར་ཐུབ་
སོང་ནས་བཟུང་སྟེ། བྱང་ཆུབ་ཀྱི་སེམས་ཁྱད་པར་ཅན་རྒྱུད་ལ་སྐྱེས་ཡོང་ནི་རེད། བྱང་
ཆུབ་ཀྱི་སེམས་རྒྱུད་ལ་སྐྱེས་ཡོང་ན་ཡོན་ཏན་ཐམས་ཅད་ཀུན་པོ་ཡང་ནི་འབད་བརྩོན་
མི་དགོས་པར་རང་ཤུགས་ཀྱིས་རྒྱུད་ལ་འབྱོར་ཡོང་ནི་རེད། དེའི་ཕྱིར་ན་དང་པོ་ནས་དེ་
འདྲའི་སྲོལ་རེ་བཞག་ནས་ཅི་ནུས་ལྟ་རྒྱུ་ནི་གལ་ཆེ་བ་ཡིན། ལུས་ངག་གི་དགེ་བ་དེ་སུས་
ཡིན་ཀྱང་དམ་བཅའ་ཡང་མང་པོ་བྱེད་ནི་རེད། ཁས་ལེན་ཡང་མང་བོ་ཞིག་བྱེད་གི་འདུག་
ནི་རེད། ཁ་ནས་ཉིན་རེར་ས་ཏྭ་འབུམ་མི་ཆད། ཕྱག་བརྒྱ་ཆག་གི་མི་འཇོག་ཟེར་ནི། སྐོར་
བ་སྟོང་ཆག་གི་མི་འཇོག་ཟེར་གི་འདུག་ནི་རེད་མོད། སེམས་ཀྱི་ཐོག་ན་དམ་བཅའ་ཟེར་

གི་འདུག་རྒྱུ་དེ་སུ་ཡིན་ནའང་དཀོན་མོ་ཡིན་ནི་རེད། དེའི་ཕྱིར་ན་གཟབ་གཟབ་འདྲ་བྱས་
ནས་དགེ་བ་རེ་སྒྲུབ་བསམ་ན་སེམས་ཐོག་ནས་དགེ་བ་བསྒྲུབས་ན་དེས་བཟང་ནི་རེད།
སེམས་ཐོག་ནས་དགེ་བ་བསྒྲུབས་ན་ངེས་པར་ན་གོ་རྒྱུ་རེ་ཡོད་ཅེས་སྔོན་གྱི་བླ་མ་རྣམས་
ཀྱིས་གསུངས་ཡོད་ལ། སེམས་ལུང་མ་བསྟན་ཞིག་གི་ངང་ནས་དགེ་བ་རེ་བསྒྲུབས་ན་གོ་
རྒྱུ་ཆེ་བོ་ཞིག་དཀའ་ནི་རེད། འདི་བསྒྲུབས་ནས་ངོ་མ་འབྲས་བུ་འདི་འབྱིན་ཐལ་བསམ་
རྒྱུ་དེ་དཀོན་མོ་ཡིན་པས། དངོས་གནས་ཁས་ལེན་བྱེད་རྒྱུ་ཅན་ཞིག་ཡིན་ན། བསྟན་པ་
བུ་གཅིག་ལྟ་བུ་ཞིག་གི་མགོ་ལ་ཉིན་རེ་བཞིན་དུ་བདག་གཞན་བརྗེ་བ། སྐར་མ་གཅིག་
རེ་ཙམ་ལ་སྒོམ་ཐུབ་རྒྱུ་ཅན་ཞིག་ཡིན་ན་དེས་ཉན་ཁུ། དུས་ཚོད་ཀྱི་དབང་གིས་ཁ་སང་དེ་
རིང་ཆོས་ལ་ཉན་མཁན་ཡང་མང་ནི་རེད། དེ་བཞིན་བཤད་མཁན་ཡང་མང་ནི་རེད། ཁ་
འདོན་བཟླས་བརྗོད་སྐོར་བ་བྱེད་མཁན་མང་ནི་རེད་མོད། སེམས་ཐོག་ནས་དགེ་བ་སྒྲུབ
མཁན་དེ་དངོས་གནས་དུས་ཚོད་ཀྱིས་དཀོན་མོ་ཡིན་ལ། སྤྱིར་ན་སངས་རྒྱས་ཀྱི་བསྟན་
པ་ལུང་གི་བསྟན་པ་ཐུག་སོང་བས་ལོས་ཡིན།
གནའ་དཔལ་སྤྲུལ་རིན་པོ་ཆེས་ཆོས་གསུངས་དུས། དེང་སང་ཆོས་འཆད་ཉན་བྱེད་ནི་
མང་མོད། ཉམས་སུ་ལེན་རྒྱུ་དེ་ཉུང་ནི་རེད། དེས་ན་གཙོ་བོ་ཉམས་སུ་ལེན་རྒྱུ་གལ་ཆེ་ནི་
རེད་གསུངས་ནས། ཁོང་རིག་གིས་ཆོས་ཁྲིད་གསུང་བཞིན་པའི་སྐབས་སུ་ཡང་ཐམས
ཅད་ལ་ཐུན་གཅོད་གི་བཞག་ནས། ད་ཁྱེད་ཚོས་མ་རྒན་སེམས་ཅན་ཐམས་ཅད་ཀུན་
པོའི་དོན་དུ་སྙིང་རྗེ་སྒོམས།བྱམས་པ་སྒོམས། བྱང་ཆུབ་ཀྱི་སེམས་སྒོམས་གསུངས་ནས་
ཡུན་རིང་པོའི་བར་དུ་ཆོས་ཁྲིད་མི་གསུང་བར་འདུག་པའི་ཕྱག་སྲོལ་ཡོད་ལ། འུ་ཆ་ཀས་
འདོན་སྒྲུབ་བཤད་རྒྱུ་དེ་ཚོ་མང་པོ་རེད་ད། རྒྱུད་ལ་ཉམས་སུ་ལེན་མཁན་དེ་ནི་དཀོན་མོ་
ཡིན་རྒྱུ་རེད་བསམ་ཁུ། སྤྱིར་ན་ཉམས་སུ་ལེན་རྒྱུ་དེ་ཕར་རིག་ནི་ཡང་ཅང་མ་རེད། དེས་

སྟབས་ཀྱིས་ཀྱང་ལོས་ཡིན་མོད། བཟང་པོ་ཆ་ཀས་སྒོམ་གི་ཡོད་རྒྱུ་རེད། བསམ་གི་ཡོད་
རྒྱུ་རེད་ད། དེ་ཅང་མི་རིག་རྒྱུ་ཞིག་ཡིན་ནི་རེད། ཕྱོགས་གཅིག་ནས་བཤད་ན་སེམས་ལ་
སྐོར་གི་ཡོད་ནི་དེ་དཀོན་མོ་ཡིན་ལ། ངོ་མ་ཆོས་ཡག་པོ་སྒྲུབ་ན་གང་གིས་གལ་ཆེ་ཡོད་
ཁུ་ཟེར་ན། སེམས་ཀྱི་སྟེང་ལ་སྒྲུབ་རྒྱུ་དེ་གལ་ཆེ་ཡོད་ལ། སེམས་ཀྱི་སྟེང་ལ་སྒོམ་རྒྱུ་དེ་
ཁས་ལེན་བྱས་ན། ཁས་ལེན་ནི་དེའི་ནུས་པའི་ཆེ་ནི་རེད། དེའི་ཕྱིར་ན་དེ་ཚོ་ལ་གཟབ་
གཟབ་འདྲ་བྱེད་དགོས་ལ། རང་གིས་མ་ཐུབ་ན་དེ་མ་རེད་ཟེར་རྒྱུ་ཡོད་ནི་མ་རེད། རང་
གིས་མ་ཐུབ་ན་དེ་དགོ་ནི་མ་རེད་ཟེར་རྒྱུ་ཡང་ཡོད་ནི་མ་རེད། ཡིན་ལུགས་མིན་ལུགས་
བཤད་སོང་ན། ངེས་པར་ན་དེ་ལྟ་བུ་ཞིག་ཡིན་ནི་རེད། བན་དེ་ཞིག་ཡིན་ནའང་མགོའི་
སྐྲ་བྲེག་ལུས་ཀྱི་གོས་བརྗེ་རྒྱུ་འདི་ཚོ་ཅི་ཞིག་གི་ཆེད་ཡིན་ན། ཆོས་རྣམ་པར་དག་པ་ཞིག་
བསྒྲུབ་པའི་ཆེད་དུ་ཡིན་ལ། ལ་ལ་ཞིག་གིས་བསམ་ན་ཁོ་ལ་བླ་མ་ཞིག་གི་གོ་ས་ཨེ་ཐོབ་
བ། མཐོན་པོ་ཞིག་གི་གོ་ས་ཨེ་ཐོབ་བ། མཁས་པ་ཞེས་སྙན་གྲགས་ཅན་ཞིག་ཨེ་ཡོང་ང༌།
མཁན་པོ་རེད་ཟེར་རྒྱུ་ཞིག་ཨེ་ཡོང་ང་། སྤྲུལ་སྐུ་རེད་ཟེར་རྒྱུ་ཞིག་ཨེ་ཡོང་ང་བསམ་ནས།
དེ་འདྲ་དོན་དུ་གཉེར་རྒྱུ་དེ་རང་ཤུགས་ཀྱིས་བསམ་ཡོང་ལ།
དེ་འདྲ་ཞིག་མ་ཐོན་ན་ཆོས་མི་འགྲུབ་སྣང་ཤར་འདུག་ནི་རེད། བླ་མ་ཞིག་གི་མིང་མ་
བཏགས་ན་ཆོས་ཡག་པོ་ཞིག་མི་འགྲུབ་སྣང་།མཁན་པོ་ཞིག་གི་མིང་མ་ཐོགས་ན་ཆོས་
པ་ཞིག་ལ་མི་ལོག་སྣང་ཤར་ནི་རེད་མོད། དངོས་གནས་ཆོས་སྒྲུབ་བསམས་ནས་བཟུང་
སྟེ་མིང་མང་པོ་ཞིག་འདོགས་དགོས་ནི་མ་རེད། མཁས་ལྷག་མོ་ཞིག་ཅང་དགོས་ནི་མ་
རེད། ལ་ཕྱེད་ཅིག་གིས་བསམ་ན་མཁས་པ་ཞིག་མ་ཡོང་ན་ཅང་མི་ཉན་སྣང་ཤར་ནི་རེད་
ད། ཁ་མིན་དོན་གྱིས་རང་གི་སེམས་ཀྱི་སྟེང་ལ་དགེ་བ་རྣམ་པར་དག་པ་སྐོར་གི་བསྡད་
ན། ཁྱོད་ལ་མིང་ཇི་འདྲ་འདྲ་ཐོགས་ན་འདྲ། ཐོབ་ཇི་འདྲ་འདྲ་ཐོབ་རུང་འདྲ། མ་ཐོབ་

རུང་འདྲ། སྙན་གྲགས་ཡོད་ཀྱང་འདྲ། མེད་ཀྱང་རུང་། གང་ལྟར་སངས་རྒྱས་ཀྱི་ཆོས་ཀྱི་
ནང་ན་གསུངས་བའི་དགེ་བ་ཡག་པོ་འགྲུབ་ནས་འདི་སྐྱིད་ཕྱི་སྐྱིད་ཆ་ཀ་ངེས་པར་ན་ཡོང་
རྒྱུ་ཡོད་ནི་རེད། ངོ་མ་རྒྱུད་ལ་ཡག་པོ་ཉམས་སུ་མ་བླང་རྒྱུ་ཅན་ཞིག་ཡིན་ན། མཁས་མ་
མཁས་མེད་ཀི བླ་མ་རེད་བཤད་མ་བཤད་མེད་ཀིསྙན་གྲགས་འཛམ་བུ་གླིང་ལ་ཁྱབ་ཀི་
འདུག་ནི་ཞིག་ཡིན་ཀྱང་། རང་གི་རྒྱུད་ལ་ཅང་མ་ཡོད་ནས་བཟུང་སྟེ། དེ་ཚོ་ཚང་མ་ཆོས་
མི་འགྲུབ་སྐྱེད་དང་ཆོས་ཀྱི་བར་ཆད་ཅིག་མ་གཏོགས། སྙན་གྲག་ཆེ་ནི། ཐོབ་མཐོ་ནི།
མངའ་ཐང་ཆེ་ནི། རྒྱུ་ཆེ་ནི་དེ་ཚོར་ཅི་ཡང་ལྟ་རྒྱུ་ཡོད་ནི་མ་རེད། དེའི་ཕྱིར་ན་ཆོས་ཡག་པོ་
སྒྲུབ་བསམ་ནས་བཟུང་སྟེ། མི་ཇི་འདྲའི་སྡུག་པོ་ཞིག་ཡིན་ཀྱང་སེམས་ཡག་པོ་ཞིག་ཡོད་
ནས་བཟུང་འཛོམས་མེད་ས་གཅིག་ཀྱང་མེད་ལ། དགེ་སྡུག་ཟེར་རྒྱུ་དེ་སེམས་ཀྱི་སྟེང་ན་
འཇོག་གི་ཡོད་པས། དེའི་ཕྱིར་ན་སེམས་འདི་བཅའ་རྒྱུ་གལ་ཆེ་ལ། བཅའ་ལུགས་དེ་ཁ་
མིན་དོན་གྱིས་རྒྱུན་དུ། སོང་ཡང་རུང་བསྡད་ཀྱང་རུང་བླ་མ་དཀོན་མཆོག་གསུམ་ལ་དད་
པ་བཞག་གསོལ་བ་བཏབ་ནས། ནངས་ཡར་ལངས་ན་འདྲ། ནུབ་མར་ལ་ཉལ་ན་འདྲ།
དཀོན་མཆོག་གསུམ་པོ་མཁྱེན་སྐྱིད་སྡུག་ལེགས་ཉེས་ཅི་བྱུང་ཡང་བླ་མ་དཀོན་མཆོག་
གསུམ་པོ་མ་གཏོགས་སྐྱབས་དང་རེ་ས་མེད་བསམ་ན། དཔེར་ན་བུ་ཤི་བའི་སྡུག་བསྔལ་
གྱིས་གདུང་བའི་ཕ་མ་ལྟ་བུ་ཡིན་ན། རྒྱུན་དུ་ལས་ཀ་ཅི་ཞིག་ལས་རྒྱུ་ཅན་ཞིག་ཡིན་ཀྱང་།
རང་གི་བུ་དེ་སྙིང་རྗེ། ཁོ་ཤི་སོང་ནི་རེད་བསམ་ནས་དེའི་ཤི་ལུགས་ཤི་སྟངས་ཆ་ཀ་འདང་
བརྒྱབས་ནས། དེ་སེམས་ལ་ཤར་འདུག་ནི་རེད། དཔེ་དེ་བཞིན་དུ་དཀོན་མཆོག་གསུམ་
ལ་ཁ་མིན་དོན་གྱིས་ཡིད་ཆེས་དང་དད་པ་ཡོད་རྒྱུ་ཅན་ཞིག་ཡིན་ན། འགྲོ་འདུག་ཟ་ཉལ་
གང་གི་དུས་སུ་ཡང་བླ་མ་དཀོན་མཆོག་གསུམ་པོ་མཁྱེན་བསམ་ནས། སེམས་ཀྱི་ངོ་
བོ་དད་པར་ལམ་གྱིས་གྱུར་ནས་ཡོད་ན། སྙན་གྲགས་ཆེ་མ་ཆེ་ཡོད་ནི་མ་རེད། རྒྱུ་ཡོད་

མེད་ཟེར་རྒྱུ་མེད་ཀི ཇི་འདྲ་འདྲའི་སྡུག་པོ་ཞིག་ཡིན་ཀྱང་བླ་མ་དཀོན་མཆོག་གསུམ་གྱི་
སྐྱབས་འོག་ཏུ་ཚུད། ཆོས་རྣམ་པར་དག་པ་འགྲུབ་ནས་འདི་སྐྱིད་ཕྱི་སྐྱིད་ཅིག་ངེས་པར་
ན་ཡོང་ནི་རེད། དེའི་ཕྱིར་ན་སྐྱབས་འགྲོ་དང་བདག་གཞན་བརྗེ་བ་བྱང་ཆུབ་ཀྱི་སེམས་
དེ་ཚོ། ཡག་པོ་རྒྱུད་ལ་སྐྱེས་རྒྱུ་ཅན་ཞིག་ཡིན་ན་ཆོས་རྣམ་པར་དག་པ་ཟེར་རྒྱུ་དེ་དངོས་
གནས་དེ་ཡིན་ནི་རེད་མ་གཏོགས། ཕྱི་རོལ་གྱི་ཁ་མཁས་མི་མཁས་ཤིག་དང་ཐོབ་མཐོ་
མི་མཐོ་ཞིག་གི་ལག་ལ་མི་འགྲོ་ལ། སུས་ཆོས་སྒྲུབ་བསམ་ན་ཡང་རང་རང་སོ་སོ་མ་ངན་
ནས་བཟུང་རང་ལག་ན་ཡོད་ནི་རེད། དེའི་ཕྱིར་ན་འདི་ཚོའི་ནང་ན་བཤད་པ་བཞིན་དུ་ཅི་
ནུས་ཀྱིས་སྒྲུབ་ཨེ་ཐུབ་ལྟ་རྒྱུ་གལ་ཆེ་བ་རེད།
སྔོན་ཆོས་རྗེ་རྒོད་ཚང་པས་འདི་གསུངས་ནི་རེད། སློབ་མ་རྣམས་ཀྱིས་ཁྱེད་ཀྱིས་ཆོས་
ཤིག་གསུང་དགོས་ཞེས་ཡང་ཡང་ཞུས་དུས། ཁོང་ན་རེ། ཁོ་ལ་སེམས་ཅན་ཐམས་ཅད་
ཀྱི་སྟེང་ལ་སྙིང་རྗེ་ཞིག་ཡོད་ནོ་བསམ་གྱིས་མི་ཁྱབ་པ་ཞིག་རེད་ད། ཡིན་ན་ཡང་ཆོས་
བཤད་པས་ཕན་མི་ཐོགས་པ་རེད། ཆོས་བཤད་ནའང་དེ་ལ་ཉན་རྒྱུ་ཙམ་མ་གཏོགས་
རྒྱུད་ལ་ཉམས་སུ་མི་ལེན་ལ། ཉམས་སུ་མ་བླང་ནས་བཟུང་དོན་མེད་པ་རེད་ཅེས་
གསུངས་སོ། །དཔེ་དེ་བཞིན་དུ་ཁ་སང་དེ་རིང་ཉན་ནི་མང་ནི་རེད། བཤད་ནི་མང་ནི་རེད་
རང་རོགས་སུ་ཡིན་ཀྱང་། ཉན་རྒྱུ་ཡང་གལ་ལོས་ཆེ་མོད། གཙོ་བོ་སེམས་ལ་ཅུང་ཟད་རེ་
ཨེ་འབྱོར་ལྟ་རྒྱུ་གལ་ཆེ་ནི་རེད། དང་པོ་ནས་བཅོས་མིན་གྱི་ཚུལ་དུ་རྒྱུད་ལ་སྐྱེས་ཟེར་རྒྱུ་
དེ་སྔོན་གྱི་བག་ཆགས་བཟང་པོ་རེ་མེད་ན་དཀའ་ནི་རེད་མོད། བཅོས་མ་ཚུན་ཆུད་ཀྱིས་
གཟབ་གཟབ་འདྲ་བྱས་ནས་ཅི་ནུས་བྱེད་ཀི་བསྡད་ན། ག་ལེར་ག་ལེར་ཡར་ར་ཉན་ཡོང་
ནི་རེད། དེའི་ཕྱིར་ན་བདག་གཞན་བརྗེ་བ་བྱང་ཆུབ་ཀྱི་སེམས་ཞེས་པ་དེ་ཅི་ནུས་ཀྱིས་
ཉམས་སུ་ལེན་དགོས་གསུངས། དེ་ནས།

སུ་དག་འདོད་ཆེན་དབང་གིས་བདག་གི་ནོར། །
ཐམས་ཅད་འཕྲོག་གམ་འཕྲོག་ཏུ་འཇུག་ན་ཡང་། །
ལུས་དང་ལོངས་སྤྱོད་དུས་གསུམ་དགེ་བ་རྣམས། །
དེ་ལ་བསྔོ་བ་རྒྱལ་སྲས་ལག་ལེན་ཡིན། །
གསུངས་ནས། གཞན་འདོད་ཆེན་རྒྱུ་ཐོག་ལ་ཧམ་པ་ཆེ་ནི་རྐུན་མ་ཇག་པ་དེ་རྣམས་ཀྱིས་
རང་གི་རྒྱུ་ནོར་ལོངས་སྤྱོད་ཐམས་ཅད་ཀུན་པོ་འཕྲོག་སོང་ན། དེ་ལ་སླར་འཇལ་སྐྱིན་
ལེན་རྒྱུ་དང་རྡུང་རྡེག་སོགས་བྱས་ན། དེ་ནི་བྱང་ཆུབ་སེམས་དཔའ་ཞིག་མིན་པར་མ་
ཟད་དགེ་སྦྱོང་གི་ཆོས་ཞིག་གཞི་ནས་ཡིན་ནི་མ་རེད། དགེ་སྦྱོང་གི་ཆོས་ལ་བཞི་སྟེ། རྡེག་
པ་ལ་སླར་མི་རྡེག ཁྲོ་བ་ལ་སླར་མི་ཁྲོ། གཤེ་བ་ལ་སླར་མི་གཤེ སྡང་བ་ལ་སླར་མི་སྡང་
བ་ཡིན་པས། རྐུན་མས་རང་གི་རྒྱུ་ནོར་སོགས་བརྐུ་འཕྲོག་བྱས་ཀྱང་། ཁྱད་པར་དུ་བྱང་
ཆུབ་སེམས་དཔའ་ཞིག་ཡིན་ནས་བཟུང་སྟེ། རྒྱུ་ནོར་ཚུར་ལེན་རྒྱུ་དང་ཆད་པ་གཅད་རྒྱུ་
དེ་ཕར་ཞོགད་དུང་དེའི་སྟེང་ལ་དུས་གསུམ་གྱི་དགེ་ཚོགས་ཐམས་ཅད་ཀུན་པོ་བསྔོས་
ནས། ངའི་དུས་གསུམ་གྱི་དགེ་བ་ཐམས་ཅད་དེ་ལ་ཐོབ་པར་གྱུར་ཅིག དེའི་སྡུག་བསྔལ་
དང་མི་འདོད་པ་ཐམས་ཅད་ངའི་སྟེང་ལ་སྨིན་པར་ཤོག་ཅིག་ཅེས་བསྔོ་བ་བྱེད་རྒྱུ་ཅན་
ཞིག་ཡིན་ན། དེ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་ཡང་རེད་ད།
དངོས་གནས་དགེ་བ་བསམ་རྒྱུ་ཅན་ཞིག་ཡིན་ན། རང་གི་རྒྱུ་ནོར་ལོངས་སྤྱོད་གཞན་
གྱིས་འཕྲོག་སོང་ན་ཡང་། དེ་ཚུར་མི་ལེན་པའི་སྟེང་དུ་ད་རུང་རང་གི་དུས་གསུམ་གྱི་དགེ་
བ་ཐམས་ཅད་ཀྱང་དེ་ལ་བསྔོས་ནི་ཡིན། སྦྱིན་ནི་ཡིན་བསམ་ནས་བསྔོ་བ་དང་སྨོན་ལམ་
རྣམ་པར་དག་པ་བྱས་བཞག་རྒྱུ་ཅན་ཞིག་ཡིན་ན་དགེ་བ་ནི་དེས་ཆེ་ནི་རེད་གསུངས།

བདག་ལ་ཉེས་པ་ཅུང་ཟད་མེད་བཞིན་དུ། །
གང་དག་བདག་གི་མགོ་བོ་གཅོད་བྱེད་ནའང༌། །
གསུངས་ནས། རང་ལ་ཉེས་པ་ཁབ་རྩེ་ཙམ་ཞིག་མེད་ནའང་གཞན་ཞིག་གིས་རང་མགོ་
དེ་བཅད་ནས་བུད་སོང་རྒྱུ་ཅན་ཞིག་ཡིན་ན་གསུངས།
སྙིང་རྗེའི་དབང་གིས་དེ་ཡི་སྡིག་པ་རྣམས། །
གསུངས་ནས། འདིས་ནི་འདི་ལྟ་བུའི་ལས་ངན་པ་བསགས་ནས་འདི་སྙིང་རྗེ་བསམ་
སྟེ་དེའི་སྟེང་ལ་ཁོང་མི་ཁྲོ་བར་མ་ཟད། འདི་ལ་མི་བསད་པའི་སྡིག་པ་ངན་པ་ཐོབ་སོང་
བས། སྡུག་པ་དེ་ཚོ་ཐམས་ཅད་ཀུན་པོ་ངའི་སྟེང་ལ་སྨིན་པར་རྒྱུར་ཅིག་བསམ་ནས།
སྡུག་པ་ཐམས་ཅད་ཀུན་པོ་རང་ལ་ལེན་རྒྱུ་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་
ལག་ཏུ་ལེན་བྱ་རེད་གསུངས། ངོ་མ་བྱང་ཆུབ་སེམས་དཔའ་གཞན་ཕན་གྱི་བསམ་པ་
རྣམ་པར་དག་པ་བྱང་ཆུབ་ཀྱི་སེམས་རྣམ་པར་དག་པ་རྒྱུད་ལ་སྐྱེས་ཡོད་མཁན་ཞིག་ཡིན་
ན་དངོས་གནས་དེ་འདྲ་བྱེད་ཀྱང་ཐུབ་ལ།རང་ཁུལ་གྱི་སོ་སྐྱེས་ལས་དང་པོ་པ་ཞིག་གིས་
དེ་ལྟར་བྱེད་རྒྱུ་དཀའ་མོ་རེད་ད། འོན་ཀྱང་ཡིད་སྨོན་དང་སྨོན་ལམ་ཚུན་ཆད་གདབ་རྒྱུ་
གལ་ཆེ་ནི་རེད། མ་ཎི་ཚིག་ཀ་ཞིག་མ་གཏོགས་མ་བཏོན་ནའང་མགོ་ན་ཇི་ལྟར་སྔོན་གྱི་
བདེ་གཤེགས་ཀྱིས། ཞེས་སེམས་བསྐྱེད་བྱེད་ཀི་ཡོད་པས། སེམས་བསྐྱེད་ནས་བཟུང་
སྟེ་ཉམས་ལེན་པོ་ཅི་ནུས་ཀྱིས་ཉམས་སུ་ལེན་ཨེ་ཐུབ་ལྟ་དགོས་ནི་རེད། གལ་ཏེ་མ་
ཐུབ་ན་ཡང་། དེ་མི་དགོས་སྣང་དང་དེས་ཅི་བྱེད་མི་བསམ་པར། དངོས་གནས་རང་གི་
མགོ་བོ་དེ་བཅད་ནས་བུད་སོང་རྒྱུ་ཅན་ཞིག་ཡིན་ནའང་ཁོང་མི་ཁྲོ་བར་ད་རུང་དེ་ལ་ཕན་
འདོགས་པའི་བྱང་ཆུབ་སེམས་དཔའ་ཞིག་གི་སྐྱེ་བ་བླང་ན་བསམ་ནས་སྨོན་ལམ་ཚུན་

ཆད་གདབ་རྒྱུ་དེ་ཧ་ཅང་གལ་ཆེ་བས་ན།
བདག་ལ་ལེན་པ་རྒྱལ་སྲས་ལག་ལེན་ཡིན་གསུངས། །དེ་ནས།
འགའ་ཞིག་བདག་ལ་མི་སྙན་སྣ་ཚོགས་པ། །
བྱམས་པའི་སེམས་ཀྱིས་སླར་ཡང་དེ་ཉིད་ཀྱི། །
ཡོན་ཏན་བརྗོད་པ་རྒྱལ་སྲས་ལག་ལེན་ཡིན། །
གསུངས་ནས། རང་ལ་མི་སྙན་པ་སྣ་ཚོགས། སྡོམ་པ་མེད་རབས། མི་བཟང་པོ་ཞིག་
མིན་རབས་ལ་སོགས་པའི་སྐྱོན་སྣ་ཚོགས་པ་ཞིག་སྟོང་གསུམ་གྱི་སྟོང་ཆེན་པོ་དེ་ལ་
བསྒྲགས་པར་བྱས་བཞག་ཀྱང་། དེའི་སྟེང་ལ་ཁྲོ་བ་ཞིག་གཏན་ནས་ཡོད་ཉན་ནི་མ་རེད།
ཁྱོད་དེའི་སྟེང་ལ་ཁྲོས་ནས་བཟུང་སྟེ་བྱང་ཆུབ་སེམས་དཔའི་སྤྱོད་པ་ཞེས་པ་དེ་ཉམས་
སོང་ནི་རེད། དེ་ནི་བྱང་ཆུབ་སེམས་དཔའི་ལམ་ཡང་མིན་ནོ། །བྱང་ཆུབ་སེམས་དཔའི་
ལམ་ཞེས་པ་དེ་དངོས་གནས་ཉམས་སུ་ལེན་པར་འདོད་ན། རང་ལ་གནོད་པ་བྱེད་པའི་
གང་ཟག་དེ་ལྟ་བུའི་སྟེང་ལ་ཁྲོ་བ་མེད་པར་མ་ཟད། ལན་དུ་དེ་ལ་ཡོན་ཏན་གྱི་ཆ་མ་ཚང་
བ་མེད་དོ་ཞེས་ཏེ་ཕྱོགས་ཀུན་ལ་བསྒྲགས་ནས་བསྟོད་བསྔགས་རྒྱ་ཆེར་མཛད་རྒྱུ་ནི་བྱང་
ཆུབ་སེམས་དཔའ་རྣམས་ཀྱི་ལག་ཏུ་ལེན་བྱ་ཡིན་གསུངས། བུ་སྟོན་རིན་ཆེན་གྲུབ་ཀྱིས་
ཀྱང་དེ་ལྟ་བུ་གསུངས་ལ། རང་ལ་མི་སྙན་པ་དང་མི་འདོད་པ་རྗོད་པར་བྱེད་ནི་ཞིག་ཡོད་
ན། རང་གིས་ནུས་པ་ཡོད་ཚད་ཀྱིས་ཕར་ལ་ཕན་ཅི་ཐོག་ལྟ་དགོས།
དེ་ལྟ་བུ་ཕན་པ་དངོས་སུ་སྒྲུབ་མ་ཐུབ་ནའང་། བྱང་ཆུབ་སེམས་དཔའ་ཞིག་ཡིན་ནས
བཟུང་སྟེ་མ་ཎི་སྟོང་ལྷག་རེ་ངེས་པར་ན་འདོན་ཨེ་ཐུབ་ལྟོས། དེ་ཡང་མ་ཐུབ་ན་སེམས་

བསྐྱེད་བཟང་པོ་ཞིག་གི་སྒོ་ནས་གནོད་ལན་ཕྲན་བུ་ཙམ་ཡང་མི་བྱེད་པར། དུས་གསུམ་
གྱི་དགེ་བའི་རྩ་བ་ཐམས་ཅད་གནོད་པ་བྱེད་མཁན་གྱི་མི་དེའི་ཚེ་རིང་རྒྱུ་དང་། ཁ་དགེ་
བཀྲ་ཤིས་པའི་ཆེད་དུ་བསྔོ་བ་སྨོན་ལམ་གྱིས་མཚམས་སྦྱར་ནས་བསམ་པ་རྣམ་དག་གིས་
བསྔོས་བཞག་ན། ཚོགས་བསག་རྒྱུ་དང་སྒྲིབ་པ་སྦྱོང་བ་ལ་ཡང་དེས་མི་ཆོག་རྒྱུ་ཞིག་
གཏན་ནས་ཡོད་པ་མིན་ནོ་ཞེས་གསུངས་པ་ལྟ་བུ་ཡིན། དེ་ལྟ་བུ་བྱས་ནས་གནོད་ལན་
མི་བྱེད་པར་བསྔོ་དང་སྨོན་ལམ་བཟང་བོ་ལ་སོགས་པ་བཏབ་ན་རྗེས་སུ་རང་ངེས་པར་
ན་དགྲ་གཉེན་ཆགས་སྡང་ཐམས་ཅད་ལ་ཁ་བྲལ་ནས་རང་ལ་གནོད་བསྐྱལ་ཡང་ཕྱིར་ལ་
ཕན་པའི་བྱ་བ་སྒྲུབ་ཐུབ་པ་ཞིག་གི་དངོས་སུ་ལོག་ཐུབ་ནི་རེད།
ཡང་ཡུལ་སྲོལ་ངན་པ་དང་གོམས་གཤིས་ངན་པའི་སྟོབས་ཀྱིས་རང་གིས་དགྲ་ལ་ཕན་
བཏགས་ན་གཞན་རྣམས་ཀྱིས་མི་ཡག་པར་སྣང་ནས། ཁོ་མི་སྙིང་ཆུང་སྡར་མ་ཞིག་རེད།
ཁོ་ལ་མི་གན་གིས་གནོད་འདི་དང་འདི་ལྟ་བུ་བསྐྱལ་ནི་རེད་མོད། ཁོས་ཁ་ཕྱིར་འཁོར་
ནས་སྐྱིན་པ་ཞིག་ལེན་རྒྱུ་མ་དགོས། ཕར་ལ་ཕན་ཅི་ཐོག་བལྟས་ནས་བྱང་ཆུབ་སེམས་
དཔའི་ལམ་དུ་ཞུགས་ཁུལ་བྱེད་གོ་གི་ར། ཧ་བོ་ངོ་ཚ་སྐྱེད། ཁོ་སྐྱིན་པ་ལེན་རྒྱུ་ལ་སྐྲག་
ནས། འདི་བྱེད་གོ་ནི་རེད་མ་གཏོགས། ཁོ་བྱང་ཆུབ་སེམས་དཔའ་ཞིག་གང་ནས་ཡིན་
སྲིད། ཁོའི་རྒྱུ་མཚན་ཡོངས་རྫོགས་ངའི་སེམས་ན་གསལ་པོར་ཡིན་རབས་ལ་སོགས་
པའི་མི་སྙན་པ་མང་པོ་ཞིག་བཤད་ནི་རེད་མོད། གང་ལྟར་ཀྱང་རང་གིས་བྱང་ཆུབ་
སེམས་དཔའི་ལམ་ཉམས་སུ་བླངས་ནས་རྒྱལ་སྲས་ལག་ལེན་གྱི་ནང་བཞིན་དུ་དྲིན་ལན་
དུ་དྲིན་བཟོས། གནོད་ལན་དུ་ཕན་བཏགས་ནས་འགྲོ་དགོས་པ་ཡིན་པས།གཞན་གྱིས་
ཇི་ལྟ་བུ་བཤད་ཀྱང་ཁོ་ལ་འགན་ཁུར་མེད་བསམ་ནས་ཁོང་ཁྲོ་བར་མི་བྱ་བར། འདི་ལྟ་
བུའི་མི་སྙན་པ་རྣམས་ནི་ཁོས་བྱང་ཆུབ་སེམས་དཔའི་ལམ་སྒྲུབ་པ་ལ་བར་ཆད་གཏོང་

བའི་བདུད་ཀྱི་ཆོམ་འཕྲུལ་ཡིན་སྙམ་སྟེ།སྐྱབས་གནས་དཀོན་མཆོག་གསུམ་ལ་གསོལ་
ས་སར་ལངས་དཔའི་ལམ་ལ་བརྩོན་པར་མཛད་ནས་བསྔོ་བ་དང་སྨྱོན་ལམ་བཟང་བོ་རེ་བཏབ་ན། ཚེ་
འདི་ལ་དངོས་སུ་བྱང་ཆུབ་སེམས་དཔའ་ཞིག་གི་མ་གྱུར་ཀྱང་། སྐྱེ་བ་རྗེས་མར་ངེས་པར་
ན་བསྔོ་བ་དང་སྨོན་ལམ་བཟང་པོའི་སྟོབས་ཀྱིས་བྱང་ཆུབ་སེམས་དཔའ་ཞིག་གི་གྱུར་
ཐུབ་ངེས་ཡིན་གསུངས་ནི་རེད། གནའ་བོའི་བཀའ་གདམས་པའི་བླ་མ་རྣམས་ཀྱིས་ཀྱང་
གསུངས་ཡོད་ཀད་ལྟ་ཚུལ་ཁྲིམས་ཀྱི་ཕྱོགས་འགོ་ཙམ་ཞིག་མ་གཏོགས་སྲུང་མ་ཐུབ་
ཀྱང་། ནམ་ཡང་སྨོན་ལམ་བཟང་བོ་ཐོབས་ར། སྐྱེ་བ་རྗེས་མར་ཚུལ་ཁྲིམས་ཀྱི་འབྱུང་
གནས་ལྟ་བུ་ཞིག་གི་ངེས་པར་ན་འགྱུར་བར་གསུངས་ཡོད་ལ།
ཚེ་འདིར་བཟོད་པ་རྣམ་དག་ཅིག་སྒོམ་མ་ཐུབ་ཀྱང་། ད་བཅོས་མ་ཚུན་ཆད་ཀྱིས་བཟོད་
པ་རེ་སྒོམས། སྨོན་ལམ་བཟང་བོ་ཐོབས་ར་སྐྱེ་བ་རྗེས་མར་ངེས་པར་ན་བཟོད་པའི་
གཏེར་ལྟ་བུ་ཞིག་གི་འགྱུར་ཐུབ་པར་གསུངས་ཡོད་ནི་རེད། དེའི་ཕྱིར་ན་ད་ཚེ་འདི་ལ་
ཐོས་བསམ་སྒོམ་གསུམ་ཟེར་རྒྱུ་མེད། བྱང་ཆུབ་སེམས་དཔའི་ཉམས་ལེན་ཟེར་རྒྱུ་མེད།
ཐམས་ཅད་པོ་བཟང་པོ་ཞིག་རྒྱུད་ལ་འབྱོར་མ་ཐུབ་ཀྱང་། ད་དེའི་ཕྱོགས་ལ་ཁ་མིག་ཡར་
བལྟས་བྱས་ནས་སྐྱེ་བ་ཚེ་རབས་ཀུན་ཏུ་དེ་ལྟ་བུའི་བཟང་བོ་ཞིག་ཡིན་ན་བསམ་སྟེ། སྨོན་
ལམ་བཟང་བོ་འདྲ་བཏབ། དེ་ནས་དུས་རྒྱུན་དུ་བསམ་པ་རེ་བཅངས་ན་ཚེ་འདིར་བཟང་
བོ་ཞིག་མ་ཐོན་ཀྱང་། སྐྱེ་བ་རྗེས་མར་བཟང་བོའི་ལས་ཀྱི་འཕྲོ་མཐུད་ནས་ངེས་པར་ན་
བྱང་ཆུབ་སེམས་དཔའ་རྣམ་དག་ཅིག་གི་འགྱུར་ཐུབ་ནི་རེད། དེའི་ཕྱོགས་ལ་ཞེན་པ་དང་
འདུན་པ་འདྲ་བོ་གཏན་ནས་མེད་པར། འགྲུབ་ན་དུ་རེད། མ་འགྲུབ་ན་དུ་རེད། དེ་འདྲའི་
དོན་སྒྲུབ་ཐུབ་ན་དུ་རེད། མ་ཐུབ་ན་དུ་རེད་བསམ་ནས་བཟུང་སྟེ། ལྷག་པར་དུ་སོ་སོའི་

སྐྱེ་བོ་རྣམས་ཀྱི་རང་གཤིས་ཟེར་རྒྱུ་དེ་མི་ཐུབ་པའི་ཕྱོགས་སུ་རྒྱུག་གི་འདུག་ནི་རེད། དེའི་
ཕྱོགས་སུ་ཤོར་སོང་ནས་བཟུང་སྟེ་སྐྱེ་བ་རྗེས་མ་ལ་ཡང་། རྒྱུད་འདོད་ཆགས་ཞེ་སྡང་གཏི་
མུག་གི་དབང་དུ་ཤོར་བསྡད་ཡོད་ནི་ཞིག་གི་སྐྱེ་བ་མ་གཏོགས་བཟང་བོ་ཞིག་གི་སྐྱེ་བ
ལེན་མི་ཐུབ་རྒྱུ་དེ་ནི། རྒྱུ་ལ་དཔག་ན་གོ་ཐུབ་ནི་རེད། དེའི་ཕྱིར་ན་རང་གིས་ཉམས་སུ་
ལེན་ཐུབ་ནི་ཆ་ཀ་ནུས་ཚོད་ཀྱིས་ཉམས་སུ་བླང༌། མི་ཐུབ་ནི་ཆ་ཀ་སྨོན་ལམ་བཟང་བོ་
འདྲ་བཏབ་ནས་གཟབ་གཟབ་བྱེད་དགོས་པ་ཡིན་གསུངས།
འགྲོ་མང་འདུས་པའི་དབུས་སུ་འགའ་ཞིག་གིས། །
མཚང་ནས་བྲུས་ཤིང་ཚིག་ངན་སྨྲ་ན་ཡང་། །
གསུངས་ནས།རང་ཉིད་གཅིག་པུ་ཡོད་ས་ཞིག་ནས་ཁྱོད་མི་བཟང་གི་མི་མཁས་པ་རེད་
ཅེས་སོགས་བཤད་ན་ཁོང་ཁྲོ་ཆེན་པོ་ཞིག་ལངས་རྒྱུ་མ་རེད་ད། མི་མང་ཞིག་གི་ནང་
ནས་ཁྱོད་མི་མཁས་པ་རེད། ཁྱོད་མི་ངན་པ་ཞིག་རེད་ཅེས་མཚང་སྐྱོན་སྣ་ཚོགས་པ་ཞིག་
བརྗོད་ནས་བརྙས་བཅོས་ཁྱད་གསོད་ལ་སོགས་པ་བྱེད་ཡོང་ན། དེའི་སྐབས་སུ་དེའི་སྟེང་
ལ་ཕྱིར་ཁྲོ་བ་དང་མི་དགའ་བའི་རྣམ་འགྱུར་ཅུང་ཟད་ཙམ་ཡང་མི་སྟོན་པའམ་མི་སྐྱེས་
བར།
དེ་ལ་དགེ་བའི་བཤེས་ཀྱི་འདི་ཤེས་ཀྱིས། །
གསུངས་ནས། དེ་ལྟ་བུ་ལོས་ཡིན་བསམ་ནས། དེ་ལ་ནི་རྒྱལ་སྲས་བྱང་ཆུབ་སེམས་
དཔའི་ལམ་སྟོན་པའི་རང་གི་དགེ་བའི་བཤེས་གཉེན་དངོས་ཀྱི་འདི་ཤེས་བཞག་ནས།
གུས་པར་འདུད་པ་རྒྱལ་སྲས་ལག་ལེན་ཡིན། །
གསུངས་ནས། དེ་ལ་ནི་རང་གི་ལམ་སྟོན་པའི་སློབ་དཔོན་གྱི་འདི་ཤེས་བཞག་ནས་

གུས་འདུད་བྱེད་རྒྱུ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ཏུ་ལེན་བྱ་ཡིན་
ནོ་གསུངས། སྤྱིར་ན་ང་ཚོའི་སྲོལ་ཞིག་གིས་རང་ཁེར་མོ་གན་ཞིག་གི་བསྡད་ནས་ཕྱག་
འཚལ་རྒྱུ་སྐོར་བ་བྱེད་རྒྱུ་ལ་སོགས་པའི་མང་པོ་ཞིག་ལས་བཞག་ན། ཐམས་ཅད་ཀྱི་
སེམས་ནས་དགེ་བ་རེད་བསམ་ནི་རེད། དེ་རིང་མི་མང་བོ་ཞིག་གི་ནང་ནས་གཞན་དག་
གིས་ཁྱོད་ལ་ཚིག་ངན་སྙིང་གཟེར་ནི་ཞིག་བཤད་འགྲོ་བའི་དབང་དུ་ཐོངས་ར། ཁྱོད་
ཀྱིས་ཕྱིར་ལ་ལན་མ་བྱས་པ་འམ་ཁོང་མ་ཁྲོ་བར། ཁོའི་སྟེང་ལ་ཁོང་ཁྲོ་མི་ཉན་བཟོད་པ་
བསྒོམས་ནས་དགེ་བའི་བཤེས་ཀྱི་འདི་ཤེས་འཇོག་དགོས།
དེ་ལྟ་བུ་བྱས་ན་ཚོགས་ཀྱང་བསགས་ནི་རེད་ད། སྒྲིབ་པ་ཡང་འདག་སྟོབས་ཆེ་ནི་རེད་
བསམ་ནས་བཟོད་པ་བསྒོམས་བཞག་ན། དེ་ནི་དགེ་བ་ཆེ་བོ་ཞིག་འགྲུབ་སོང་བའི་སྣང་
བ་ཡོད་ནི་མ་རེད། ཐམས་ཅད་ཀྱི་གོམས་གཤིས་ལྟ་བུ་ཞིག་གིས།དེ་བཞིན་དུ་གན་ཞིག་
ལ་སོང་ནས་ཕྱག་སྟོང་ཡར་མར་ཞིག་འཚལ་རྒྱུ་དང་། ཡང་ན་མཆོད་རྟེན་ཞིག་ལ་སྐོར་
བ་མང་བོ་ཞིག་བྱས་བཞག་ན་དགེ་བ་ཆེ་བོ་ཞིག་འགྲུབ་སོང་བའི་སྣང་བ་ཡོད་ནི་རེད་ད།
དེ་གོམས་གཤིས་ལྟ་བུ་ཞིག་རེད་མ་གཏོགས་དགེ་བ་རབ་ཅིག་གིས་བཟོད་པ་བསྒོམས་
པའི་དགེ་རྩ་དེའི་ཆེ་བ་ཞིག་ཡོད་པ་མིན་པས།བཟོད་པ་ལྟ་བུའི་དཀའ་ཐུབ་མེད། །ཞེ་
སྡང་ལྟ་བུའི་སྡིག་པ་མེད། །ཅེས་གསུངས། དེས་ན་དགེ་སྡིག་གི་དབྱེ་བ་ལེགས་པར་ཕྱེ་
སྟེ། དགེ་རྩ་ཆེ་ཆུང་གི་ངོ་བོ་ངོས་བཟུང་ནས། རང་གིས་ནུས་པ་ཐམས་ཅད་བསྒྲུབས།
མི་ནུས་པ་ཐམས་ཅད་ལ་སྨོན་ལམ་ཚུན་ཆད་བཏབ་ནས་རང་ལ་གནོད་པར་བྱེད་པའི་
དགྲ་རྣམས་ལ་གནོད་ལན་མི་བྱེད་པར་གུས་པར་འདུད་རྒྱུ་ནི་རྒྱལ་སྲས་བྱང་ཆུབ་སེམས་
དཔའ་རྣམས་ཀྱི་ལག་ཏུ་ལེན་བྱ་ཡིན་ནོ་གསུངས།

བདག་གིས་བུ་བཞིན་གཅེས་པར་བསྐྱངས་བའི་མིས། །
བདག་ལ་དགྲ་བཞིན་ལྟ་བར་བྱེད་ན་ཡང་། །
ཕར་ལ་རང་གི་བུ་བཞིན་དུ་བསྐྱངས་བའི་སྒོ་ནས་ཟས་ཟ་མ་སྦྱིན། གོས་
གསུངས་ནས།
གོན་པ་བྱིན། རྒྱུ་ལོངས་སྤྱོད་བྱིན་དེ་ལྟ་བུའི་དགའ་དགའ་སྤྲོ་སྤྲོ་ལ་སོགས་པ་ཅི་ལྟ་བུ་
ཞིག་བྱས་ཀྱང་། ཚུར་ལ་བརླ་བཙག་རྐང་འདྲེན་ལ་སོགས་པ་བྱས་ཏེ་དགྲ་ལའང་འདི་
ལས་ལྷག་ཅིག་ཅི་བྱེད་ལྟ་བུའི་གནོད་ཅི་ཐུབ་བྱེད་ཀྱང༌།
ནད་ཀྱིས་བཏབ་པའི་བུ་ལ་མ་བཞིན་དུ། །
ལྷག་པར་བརྩེ་བ་རྒྱལ་སྲས་ལག་ལེན་ཡིན། །
གསུངས་ནས། དཔེར་ན་ནད་ཀྱིས་ཟིན་པའི་བུ་དེ་ཉིད་ཀྱིས་མ་ལ་རྡུང་རྡེག་ལ་སོགས་པ་
ཅི་ལྟ་བུ་ཞིག་བྱེད་ཀི་བསྡད་ཀྱང་། སྙིང་རྗེ་རང་གི་བུ་འདི་ནད་ཀྱི་སྟོབས་ཡིན་པས། ད་
ཅི་བྱེད་བསམ་ནས།་
གཏོགས་དེ་ལ་གནོད་བྱེད་རྒྱུ་ཞིག་གཏན་ནས་སྲིད་པ་མིན་ནོ། །དེ་བཞིན་དུ་སེམས་ཅན་
ཐམས་ཅད་ཀུན་པོའི་སྟེང་ལའང་བྱམས་པ་དང་སྙིང་རྗེ་བཟང་པོ་ཞིག་སྐྱེས་ནས་བཟུང༌།
ཚུར་ལ་གནོད་ཅི་ལྟ་བུ་ཞིག་བསྐྱལ་ཡང་ཕར་ལ་གནོད་ལན་བྱེད་རྒྱུ་དང་། གནོད་སེམས་
ཤིག་གཏན་ནས་སྐྱེ་ནི་མ་རེད། དེའི་ཕྱིར་ན་རང་ལ་གནོད་བསྐྱལ་མཁན་གྱི་མི་དེ་ནི་ཡང་
ནད་ཀྱིས་བཏབ་པའི་བུ་ལ་མ་བཞིན་དུ་ལྷག་པར་དུ་བརྩེ་བས་སྐྱོང་བ་ནི་རྒྱལ་སྲས་བྱང་
ཆུབ་སེམས་དཔའ་རྣམས་ཀྱི་ལག་ཏུ་ལེན་བྱ་ཡིན་ནོ་གསུངས།
རང་དང་མཉམ་པའམ་དམན་པའི་སྐྱེ་བོ་ཡིས། །

ང་རྒྱལ་དབང་གིས་བརྙས་ཐབས་བྱེད་ན་ཡང་། །
བླ་མ་བཞིན་དུ་གུས་པས་བདག་ཉིད་ཀྱི། །
སྤྱི་བོར་ལེན་པ་རྒྱལ་སྲས་ལག་ལེན་ཡིན། །
ད་གཞན་དག་གིས་རང་ལ་བརྙས་བཅོས་དང་ཁྱད་གསོད་ལ་སོགས་པ་
གསུངས་ནས།
བྱས་ཀྱང་། རང་གིས་དེ་ལ་འཁོན་ལན་མི་བྱེད་པར་དེའི་སྟེང་ལ་ཁྲོ་བ་མི་སྐྱེ་བའི་སྒོ་ནས་
བརྙས་བཅོས་ཁྱད་གསོད་ཐམས་ཅད་ཁུར་དུ་བླངས་ནས་རང་གི་བླ་མ་བཞིན་དུ་བསྟེན་
དགོས་གསུངས། དེ་ཡང་རང་ལས་ལྷག་ཅིག་གིས་བརྙས་བཅོས་ཁྱད་གསོད་ལ་སོགས་
པ་བྱས་ན། རང་གི་སེམས་ལའང་འདི་རང་ལས་ལྷག་ཅིག་ཡིན་པས་ངས་བཟོད་ལོས་
དགོས་བསམ་སྟེ་བཟོད་པ་སྒོམ་ནི་རེད་ད།
འོན་ཀྱང་རང་དང་མཉམ་པ་དག་གིས་རང་ལ་བརྙས་བཅོས་དང་ཁྱད་གསོད་འཕྱ་སྤྱོད་
ལ་སོགས་པ་བྱས་ཡོང་ན། ཧ་ཅང་གི་ཁོང་ཁྲོ་སྐྱེས་ཏེ་བཟོད་པའི་ཕྱོགས་ཙམ་ཡང་ཡིད་
ལ་ཤར་མི་ཐུབ་པ་ཡིན་ཀྱང་། རྒྱལ་སྲས་བྱང་ཆུབ་སེམས་དཔའི་ཉམས་ལེན་ཞེས་པ་ནི་
འཇིག་རྟེན་གྱི་སྤྱོད་པ་ལས་རིང་དུ་འདས་པ་ཞིག་ཡིན་པས། མཐོན་པོ་རྣམས་ལ་བཟོད་
པ་སྒོམ་རྒྱུ་དང་རང་དང་མཉམ་པའམ་རང་ལས་དམན་པ་དག་ལ་བཟོད་པ་མི་སྒོམ་རྒྱུ་
ཡོད་ནི་མ་རེད། འཇིག་རྟེན་པ་རྣམས་ཀྱིས་རང་དང་མཉམ་པ་དག་གིས་ཚུར་ལ་ང་རྒྱལ་
དང་ཁེངས་དྲེགས་ཀྱི་སྒོ་ནས་བརྙས་བཅོས་དང་ཁྱད་གསོད་སོགས་བྱས་ཡོང་ནས་བཟུང་
སྟེ།ངེས་པར་ན་ཕར་ལ་གནོད་ལན་ཞིག་བསྐྱལ་ཐུབ་ན་མི་ཐུབ་ན་བྱེད་དགོས་ནི་རེད་
མ་གཏོགས་དེ་ལྟ་བུ་མ་བྱས་ན། ཐམས་ཅད་ཀྱིས་ཐ་ཤལ་མི་གྲལ་དུ་བཞག་སྟེ་མི་སྡུག་
པོ་ངན་པ་ཞིག་རེད། ཕར་ལ་སྐྱིན་པ་ལེན་རྒྱུ་ཞིག་ཙམ་ཡང་མ་ཐུབ་ཅེས་ངན་སྨྲས་མང་

པོ་ཞིག་བཤད་པ་ཡིན། འོན་ཀྱང་བྱང་ཆུབ་སེམས་དཔའ་རྣམས་ཀྱིས་རང་དང་མཉམ་
པའམ་རང་ལས་དམན་པའི་སྐྱེ་བོ་ཞིག་གིས་ང་རྒྱལ་དང་ཁེངས་དྲེགས་ཀྱི་སྒོ་ནས་རང་ལ་
བརྙས་བཅོས་དང་ཁྱད་གསོད་ཚིག་ངན་སོགས་ཇི་ལྟ་བུ་ཞིག་སྨྲ་བར་བྱེད་ཀྱང་། རང་གི་
བླ་མས་གསུང་བ་བཞིན་དུ་ནི་གུས་པས་བདག་ཉིད་ཀྱིས་སྤྱི་བོར་ལེན་པ་རྒྱལ་སྲས་ལག་
ལེན་ཡིན་གསུངས་ནས། ཕར་ལ་གནོད་ལན་མི་བྱེད་པར་མ་ཟད་རང་གི་བླ་མས་བཀའ་
བཞིན་དུ་ལུས་ངག་ཡིད་གསུམ་གྱི་སྒོ་ནས་གུས་པ་དང་བཅས་ཏེ་ཁུར་དུ་ལེན་པ་ནི་རྒྱལ་
སྲས་བྱང་ཆུབ་སེམས་དཔའ་རྣམས་ཀྱི་ལག་ཏུ་ལེན་བྱ་ཡིན་ནོ་གསུངས།
འཚོ་བས་ཕོངས་ཤིང་རྟག་ཏུ་མི་ཡིས་བརྙས། །
ཚབས་ཆེན་ནད་དང་གདོན་གྱིས་བཏབ་ཀྱང་སླར། །
འགྲོ་ཀུན་སྡིག་སྡུག་བདག་ལ་ལེན་བྱེད་ཅིང་། །
ཞུམ་པ་མེད་པ་རྒྱལ་སྲས་ལག་ལེན་ཡིན། །
གསུངས་ནས། ད་རྒྱུ་ནོར་ལོངས་སྤྱོད་ཡོད། ཐོབ་མངའ་ཐང་ཡོད། བདེ་བ་དང་སྐྱིད་
པའི་དུས་སུ། སུ་དང་སུ་ཡིན་ཀྱང་སེམས་ཅན་ཐམས་ཅད་ཀྱི་སྡིག་པ་དང་ཉེས་པ་ཐམས་
ཅད་བདག་ལ་སྨིན་པར་གྱུར་ཅིག སྡུག་བསྔལ་དང་མི་འདོད་པ་ཐམས་ཅད་བདག་ལ་
སྨིན་པར་གྱུར་ཅིག་བསམ་ནས་བཅོས་མ་ཚུན་ཆད་ཀྱིས་བསྒོམས་ན་སྒོམ་ཐུབ་པ་ལྟ་བུ་
ཞིག་ཡིན་མོད། ངོ་མ་རང་ལ་གོས་གོན་རྒྱུ་མེད། ཟས་བཟའ་རྒྱུ་མེད། དེ་བཞིན་དུ་ནད་
དང་གདོན་དང་སྡུག་བསྔལ་ལ་སོགས་པའི་རྐྱེན་ངན་པ་སྟེང་ལ་བབས་ཡོང་དུས། དེའི་
སྐབས་སུ་སེམས་ཅན་ཐམས་ཅད་གྱི་སྟེང་ལ་སྡུག་བསྔལ་དང་སྡིག་པ་ཐམས་ཅད་སྨིན་
པའི་གོ་འདིས་ཆོད་པར་གྱུར་ཅིག སེམས་ཅན་ཐམས་ཅད་ཀྱི་སྡིག་པ་དང་སྡུག་བསྔལ་

ཐམས་ཅད་ངའི་སྟེང་ལ་སྨིན་པར་ཤོག་ཅིག རང་གི་བདེ་དགེ་ལེགས་ཚོགས་ཐམས་ཅད་
གཞན་གྱི་སྟེང་ལ་སྨིན་པར་གྱུར་ཅིག་བསམ་ནས་དངོས་སུ་ཡིད་ལ་སྒོམ་རྒྱུ་མ་དགོས། ཁ་
ཙམ་གྱིས་ཀྱང་སྨྲ་མི་ཐུབ་པ་ཡིན། དེའི་ཕྱིར་ན་བྱང་ཆུབ་སེམས་དཔའ་ཞེས་པ་དེས་ཇི་
ལྟ་བུ་ཞིག་བྱེད་དགོས་པ་ཡིན་ཞེ་ན། བྱང་ཆུབ་སེམས་དཔའ་ཞེས་པ་དེས་ནི་རང་ཇི་ལྟ་
བུའི་དམན་པ་སྡུག་པོ་ནད་པ་ཞིག་ཡིན་ཀྱང༌། མཐའ་ཡས་པའི་སེམས་ཅན་ཐམས་ཅད་
ཀུན་པོའི་དོན་སྒྲུབ་པ་དང་། མཐའ་ཡས་པའི་སེམས་ཅན་གྱི་སྟེང་ལ་བྱམས་པ་དང་སྙིང་
རྗེ་ལ་སོགས་པ་སྒོམ་པའི་སེམས་སྟོབས་ཞུམ་པ་མེད་པ་ཞིག་དགོས་པ་ཡིན།དེའི་ཕྱིར་ན་
འཚོ་བས་ཕངས་ཤིང་རང་དང་མཉམ་པའི་སྐྱེ་བོ་རྣམས་ཀྱིས་བརྙས་བཅོས་ཁྱད་གསོད་ལ་
སོགས་པ་དེ་ལྟ་བུ་བྱས། མ་ཟད་ལུས་ལ་ན་ཚ་སེམས་ལ་སྡུག་བསྔལ་ལ་སོགས་པ་གང་
དང་གང་ལྟ་བུ་ཞིག་བྱུང་ཀྱང་། ལྷག་པར་དུ་སྙིང་སྟོབས་ཀྱི་གོ་ཆ་བགོས་ཏེ་སེམས་ཞུམ་
པ་མེད་པར། འགྲོ་ཀུན་སྡིག་སྡུག་བདག་ལ་ལེན་བྱེད་ཅིང་། །གསུངས་ནས།
སེམས་ཅན་ཐམས་ཅད་ཀུན་པོའི་སྡུག་པ་དང་ཉེས་པ་ཐམས་ཅད་ངའི་སྟེང་ལ་སྨིན་པར་
ཤོག་ཅིགསེམས་ཅན་ཐམས་ཅད་ཀྱི་སྡུག་བསྔལ་དང་མི་འདོད་པ་ཐམས་ཅད་ཀྱང་ངའི་
སྟེང་ལ་སྨིན་པར་གྱུར་ཅིག་བསམ་ནས་སྒོམ་ཐུབ་རྒྱ་ཅན་ཞིག་ཡིན་ན། དེ་ལ་དགེ་རྩ་
ཡང་ཆེན་པོ་ཡོད་པར་མ་ཟད་དེ་ལྟ་བུ་བྱས་ན་དེ་ནི་བྱང་ཆུབ་སེམས་དཔའ་རྣམས་ཀྱི་བློ་
སྦྱོང་ཁྱད་པར་བ་དང་ཐར་བ་དང་ཐམས་ཅད་མཁྱེན་པའི་སངས་རྒྱས་ཀྱི་གོ་འཕང་བགྲོད་
པའི་ཐེམ་སྐས་ལྟ་བུ་ཡང་ལམ་འདི་ཡིན་ལ། སྔོན་དེད་དཔོན་འཛའ་བའི་བུ་མོས་རང་
གི་ཀླད་པ་ལ་ལྕགས་ཀྱི་འཁོར་ལོ་སྐོར་བའི་གནས་སྐབས་ན། ན་ཚ་དང་སྡུག་བསྔལ་
བཟོད་ཐབས་མེད་པ་ཞིག་མྱོང་ཡོང་དུས། འཇིག་རྟེན་གྱི་ཁམས་ན་ཁོ་ལྟ་བུའི་མའི་མགོ་
ལ་རྡོག་ཐོས་བརྒྱབས་པའི་ལས་ངན་འདི་འདྲ་བསགས་ཡོད་པ་མང་པོ་ཞིག་ཡོད་རྒྱུ་

རེད། དེ་ཐམས་ཅད་ཀུན་པོའི་སྡིག་པ་དང་སྡུག་བསྔལ་ཐམས་ཅད་ངའི་སྟེང་ལ་སྨིན་
པར་གྱུར་ཅིགངའི་བདེ་དགེའི་ལེགས་ཚོགས་ཐམས་ཅད་གཞན་གྱི་སྟེང་ལ་སྨིན་པར་
གྱུར་ཅིག་བསམ་ནས་བདག་གཞན་མཉམ་བརྗེས་ཀྱི་བསམ་པ་སྐད་ཅིག་མ་གཅིག་སྐྱེས་
པའི་སྟོབས་ཀྱིས། དེ་མ་ཐག་ཏུ་ནམ་མཁའ་ནས་འཁོར་ལོ་བབས་པ་དེ་ཉིད་འཕར་བར་
ཅིག་ཅེས་རང་སྒྲ་གྲགས་ཏེ་རྣམ་པར་སྨིན་པའི་སྡུག་བསྔལ་དེ་ལས་སྐད་ཅིག་ལ་ཐར་
ནས་འཁོར་ལོ་ནམ་མཁར་འཕར་སོང་བའི་ལོ་རྒྱུས་དཔལ་སྤྲུལ་སྔོན་འགྲོ་ལ་སོགས་
པའི་ནང་ན་གསུངས་ཡོད་ལ། དེའི་ཕྱིར་ན་ལྷག་པར་དུ་རང་གི་སྟེང་ལ་ན་ཚ་དང་སྡུག་
བསྔལ་ལ་སོགས་པ་ཐོན་པའི་དུས་སུ་རང་གི་ནུས་ཚོད་ཀྱིས་བློ་སྦྱོང་རེ་སྒོམ་ཨེ་ཐུབ་བལྟ་
རྒྱུ་ཅན་ཞིག་ཡིན་ན། དེའི་དགེ་རྩ་ནི་བསམ་གྱིས་མི་ཁྱབ་པའི་དགེ་བ་ཆེན་པོ་ཞིག་ཡིན་
ནི་རེད། ལུས་ཀྱིས་ཕྱག་ཅིག་འཚལ་ནི་དང་སྐོར་བ་ཞིག་བྱས་ནི་བས། དགུ་འགྱུར་གྱིས་
དེས་བཟང་ཡོད་ནི་རེད། དེད་དཔོན་མཛའ་བའི་བུ་མོ་ལ་སྐྱེ་བ་སྔོན་གྱི་རྣམ་པར་སྨིན་པ་
དངོས་སུ་སྟེང་ལ་སྨིན་བཞག་ནི་རེད་ད། ཡིན་ན་ཡང་བསམ་པ་བཟང་བོ་སྐད་ཅིག་མ་
གཅིག་གིས་སྡུག་བསྔལ་ལས་ཡོངས་སུ་གྲོལ་བར་གྱུར་སོང་བ་རེད། དེའི་ཕྱིར་ན་སྡུག་
བསྔལ་དང་མི་འདོད་པ་བྱུང་ཚེ་ལྷག་པར་དུ་ཡང་སེམས་ཞུམ་པ་མེད་པ་བྱེད་རྒྱུ་ནི་རྒྱལ་
སྲས་བྱང་ཆུབ་སེམས་དཔའ་རྣམས་ཀྱི་ལག་ཏུ་ལེན་བྱ་ཡིན་ནོ་གསུངས།
སྙན་པར་གྲགས་ཤིང་འགྲོ་མང་སྐྱེ་བོས་བཏུད། །
རྣམ་ཐོས་བུ་ཡི་ནོར་འདྲ་ཐོབ་གྱུར་ཀྱང་། །
སྲིད་པའི་དཔལ་འབྱོར་སྙིང་པོ་མེད་གཟིགས་ནས། །
ཁེངས་པ་མེད་པ་རྒྱལ་སྲས་ལག་ལེན་ཡིན། །

གསུངས་ནས། ད་སུ་དང་སུ་ཡིན་ཀྱང་འབྱོར་ཕྱུག་ལ་སོགས་པ་རྒྱས་ཡོང་བའི་སྐབས་སུ་
གཞན་དག་གིས་ཀྱང་མི་དེ་བཟང་བོ་ཞིག་ཡིན་རབས་དང་བླ་མ་ཡག་པོ་ཞིག་ཡིན་རབས་
ལ་སོགས་པའི་སྙན་པའི་གྲགས་པ་ཕྱོགས་ཀུན་ཏུ་རྒྱས་པར་གྱུར་ནས་སེམས་ཅན་མཆོག་
དམན་རབ་འབྲིང་སུ་ཡིན་ཀྱང་རང་ལ་བརྩི་བཀུར་ལ་སོགས་པ་དང་།རྒྱུ་ནོར་ལོངས་སྤྱོད་
ཀྱང་རྣམ་ཐོས་བུའི་ནོར་ལྟ་བུའི་ཇི་འདྲ་འདྲའི་མང་བོ་ཞིག་ཐོབ་ཀྱང་། སྲིད་པའི་དཔལ་
འབྱོར་སྙིང་པོ་མེད་གཟིགས་ནས། །གསུངས་ནས།
ང་རྒྱལ་དང་ཁེངས་དྲེགས་ལ་སོགས་བྱེད་ཉན་ནི་མ་རེད་གསུངས། རང་ཅུང་བཟང་ཡོང་
ནས་བཟུང་སྟེ། ད་རང་ལས་དམན་པ་རྣམས་ལ་བརྙས་བཅོས་དང་ཁྱད་གསོད་བྱེད་རྒྱུ་
འདྲ་འདྲ། གཞན་གྱི་ཡིད་དུ་མི་འོང་བའི་སྐད་ཆ་སྨྲ་རྒྱུ་དང་མིག་ལ་མི་མཛེས་པའི་བྱ་བ་
སྒྲུབ་རྒྱུ་ལ་སོགས་པ་དེ་ལྟ་བུ་བྱེད་ཉན་ནི་མ་རེད། རང་ཅི ཙམ་མཐོ། ཇི་ཙམ་གྲགས། ཅི་
ཙམ་འབྱོར་རྒྱུ་ཅན་ཞིག་ཡིན་ན། རང་ཉིད་ཀྱིས་ལྷག་པར་དུ་ཡང་ང་རྒྱལ་ལ་སོགས་པ་མ་
བྱས་པར་དམན་ས་བཟུང་ན། གཞན་གྱིས་བལྟས་ན་ཡང་མཛའ་མོ་མཛེས་པོ་ཞིག་ཡིན།
མ་ཟད་རང་གི་ཚེ་དང་བསོད་ནམས་ལ་བར་ཆད་སོགས་མི་ལྡང་བའི་དགོས་པ་ཡང་ཁྱད་
པར་ཅན་ཡོད་ནི་རེད། ཅུང་ཙམ་རྒྱས་ཡོང་ནས་བཟུང་སྟེ་རང་ཚོད་མི་འཛིན་བར་ང་རྒྱལ་
ཁེངས་དྲེགས་སོགས་བྱེད་ཀི་བསྡད་ན། རང་གི་སྟེང་ལ་བར་ཆད་ངན་པ་དང་རྐྱེན་ངན་པ་
འབྱུང་ཉེན་ཆེ་ནི་རེད། དེའི་ཕྱིར་ན་རྒྱུ་ནོར་ལོངས་སྤྱོད་དང་ཐོབ་མངའ་ཐང་ལ་སོགས་པ་
ཐོབ་ཀི་དུས་ན། སྲིད་པའི་དཔལ་འབྱོར་ཐམས་ཅད་སྙིང་པོ་མེད་པ་ཡིན། རང་ཡུན་རིང་
པོ་ཞིག་ལ་ལྷན་ཅིག་ཏུ་འགྲོགས་པའི་དུས་ཚོད་ཡོད་པ་མིན་བསམ་སྟེ། ཁེངས་པ་མེད་པ་
རྒྱལ་སྲས་ལག་ལེན་ཡིན། །གསུངས་ནས།
དེ་ལྟ་བུ་ཞིག་གིས་སེམས་ཁེངས་ནས་ང་རྒྱལ་མི་བྱེད་པར་དམན་ས་འཛིན་རྒྱུ་ནི་རྒྱལ་

སྲས་བྱང་ཆུབ་སེམས་དཔའ་རྣམས་ཀྱི་ལག་ཏུ་ལེན་བྱ་ཡིན་ནོ་གསུངས།
རང་གི་ཞེ་སྡང་དགྲ་བོ་མ་ཐུལ་ན། །
ཕྱི་རོལ་དགྲ་བོ་བཏུལ་ཞིང་འཕེལ་བར་འགྱུར། །
དེ་ཕྱིར་བྱམས་དང་སྙིང་རྗེའི་དམག་དཔུང་གིས། །
རང་རྒྱུད་འདུལ་བ་རྒྱལ་སྲས་ལག་ལེན་ཡིན། །
གསུངས་ནས།རང་གི་ཞེ་སྡང་གི་དགྲ་བོ་འདི་མ་ཐུལ་ནས་བཟུང་སྟེ་ཕྱིའི་དགྲ་རྣམས་ཇི་
འདྲའི་མང་པོ་ཞིག་བཏུལ་ཀྱང་ཇེ་མང་ཞིག་མ་གཏོགས།བཏུལ་ཚར་བའི་དུས་ཤིག་ནམ་
ཡང་ཐོན་པ་མིན་ནོ། །དཔེར་ན་རང་ལ་མི་དགའ་སའི་དགྲ་བོ་ཞིག་ཡོད་པའི་དབང་དུ་
བཏང་ན། དེ་ནི་ཁྱེད་ཀྱིས་བསད་བཞག་ན། དེའི་རྗེས་ན་ཁོའི་ཕ་མ་དང་གྲོགས་དགའ་
མཛའ་ལ་སོགས་པ་གང་རུང་རེ་ངེས་པར་ན་ཡོད་པ་ཐག་ཆོད་ཡིན་ལ།ཁོ་ཚོ་བྱང་ཆུབ་
སེམས་དཔའ་འདྲ་ཡིན་ན་ཅི་ཆ་མ་གཏོགས།དེ་མིན་ནས་བཟུང་གཅིག་གིས་གཅིག་གི་
རྒྱབ་སྐྱོར་བྱས་ནས་ངེས་པར་དུ་དགྲ་ཤ་ལན་ཐག་ཆོད་པས། དགྲ་བོ་ཇེ་མང་ལས་ཇེ་ཉུང་
ཞིག་ཏུ་གཏན་ནས་འགྲོ་མི་སྲིད་དོ། །
དེ་ལྟ་བུ་ཞིག་ཡིན་པ་ང་ཚོས་འཁོན་རྡུང་རེ་བྱེད་མཁན་གྱི་མི་རྣམས་ལ་ཕར་བལྟས་ན་
མངོན་སུམ་རེད་ལ། མཐར་རང་གན་ཞིག་ལ་བུད་མ་སོང་གི་བར་དུ། དེས་འཁོན་རྡུང་རེ་
བརྒྱབ་ནས་ད་སྐབས་དགྲ་བཏུལ་ཚར་སོང་བ་རེད་ཟེར་རྒྱུ་ཞིག་གཏན་ནས་གོ་རྒྱུ་མེད་པ་
ཡིན་ལ། དེའི་ཕྱིར་ན་གཞན་ཕྱི་རོལ་གྱི་དགྲ་བོ་ཞིག་བཏུལ་ནས་ཟད་རྒྱུ་ཡང་ཡོད་ནི་མ་
རེད་ད། བཏུལ་ཀྱང་དགོས་པ་འང་ཆེན་པོ་ཞིག་ཡོད་པ་མིན་པས། དང་པོ་ནས་བཟུང་
བྱམས་པ་དང་སྙིང་རྗེའི་དམུག་དཔུང་གིས་རང་གི་རྒྱུད་ཀྱི་ཞེ་སྡང་དང་ཕྲག་དོག་གདུག་

རྩུབ་ལ་སོགས་པ་འདུལ་དགོས་པ་ཡིན་ནོ། །རང་རྒྱུད་ཀྱི་དགྲ་བོ་ཐམས་ཅད་བཏུལ་
བཞག་ནས་བཟུང་སྟེ། ཕྱི་རོལ་གྱི་དགྲ་བོ་ཐམས་ཅད་རང་ཤུགས་ཀྱིས་མེད་འགྲོ་ནི་རེད།
ཕྱིའི་དགྲ་ཇི་ལྟར་བཏུལ་ཀྱང་རང་བདེ་བའི་དུས་སྐབས་ཤིག་གཏན་ནས་ཐོན་རྒྱུ་ཡོད་ནི་
མ་རེད། ནང་སེམས་ཀྱི་དགྲ་བོ་བཏུལ་ཚར་སོང་ནས་བཟུང་དངོས་གནས་སྐྱིད་པོ་དང་
བདེ་མོ་ཞིག་ཐོན་ཡོང་ནི་རེད། དཔེར་ན་ཕྲག་དོག་ཅན་གྱི་མི་ཞིག་ཡིན་པའི་དབང་དུ་
བཏང་ན། གཞན་གྱི་རྒྱུད་ལ་ཡོན་ཏན་མེད་པར་གཏོང་དགོས་ན་གཏོང་ནུས་ནི་མ་རེད་ད།
རང་གི་རྒྱུད་ལ་ཕྲག་དོག་མི་སྐྱེས་ཐབས་བྱས་ཏེ། གཞན་གྱི་ཡོན་ཏན་ལ་དགའ་བ་བསྒོམ་
རྒྱུ་བསྟོད་བསྔགས་བྱེད་རྒྱུ་ལ་སོགས་པ་བྱས་ན། རང་གི་སེམས་སྐྱིད་སྐྱེད་དང་བདེ་སྐྱེད་
ལ་ཡང་དེའི་བཟང་ཞིག་ཡོད་པ་མིན་ནོ། །དེ་བཞིན་དུ་རང་གི་དགྲ་བོ་ཞིག་ཡིན་ན་འང་
དེའི་སྟེང་ལ་ཁོང་མི་ཁྲོ་བར་བྱམས་སྙིང་རྗེ་བྱང་ཆུབ་ཀྱི་སེམས་སྒོམ་གི་བསྡད་ན། དེ་ནས་
རང་གི་སེམས་ཡང་སྐྱིད་ནི་རེད་བདེ་ནི་རེད། དགྲ་ཞེས་པའི་གནོད་པ་སྐྱེལ་མཁན་ཞིག་
ཀྱང་ཡོད་པ་མིན་པས་ན། རང་རྒྱུད་འདུལ་བ་རྒྱལ་སྲས་ལག་ལེན་ཡིན་གསུངས་སོ། །
འདོད་པའི་ཡོན་ཏན་ལན་ཚྭའི་ཆུ་དང་འདྲ། །
ཅི་ཙམ་སྤྱད་ཀྱང་སྲེད་པ་འཕེལ་བར་འགྱུར། །
གསུངས་ནས། ལན་ཚྭའི་ཆུ་ཞེས་པ་དེ་ཅི་ཙམ་འཐུང་ཀྱང་ངོམས་པ་མེད་པར་མ་ཟད་
ལྷག་པར་དུ་སྐོམ་ཡོང་སྐྱེད་ལས་ཅི་ཡང་མི་ཕན་པ་བཞིན་དུ། འདོད་པའི་ཡོན་ཏན་
གཟུགས་མཛེས་སྒྲ་སྙན་ལ་སོགས་པར་ཅི་ལྟ་བུ་སྤྱད་ཀྱང་སྲེད་པ་འཕེལ་བྱེད་ཅིག་མ་
གཏོགས་ཚིམ་པའི་དུས་ཤིག་ནམ་ཡང་ཐོན་མི་སྲིད་པ་ཡིན། དཔེར་ན་རྒྱུ་ནོར་ལ་ཆགས་
ཞེན་ཅན་ཞིག་ཡིན་ནའང་། དང་པོར་དཀར་ཡོལ་ཞིག་དགོས་པར་བསམས། དེ་ནས་

དུས་ཚོད་ཞིག་དགོས་པར་བསམ། དེ་ནས་དེས་ཀྱང་མི་ཆོག་པར་ད་ས་གདན་ཞིག་
དགོས་པར་བསམ། དེ་ནས་དེས་ཀྱང་མི་ཆོག་འདུག་སའི་ཁང་པ་བཟང་བོ་ཞིག་དགོས་
པར་བསམ། དེ་ནས་དེས་ཀྱང་མི་ཆོག་ཁང་བའི་ནང་དུ་སྣོད་ཅ་ལག་ཀྱང་མང་པོ་ཞིག་
དགོས་པ་སོགས་བསམ་ནས་འདོད་པའི་ཁ་ནམ་ཡང་མི་གང་ངོ་། །
དེའི་ཕྱིར་ན་འདོད་པའི་ཚིམ་པའི་དུས་ཤིག་མི་ཐོན་པས་འདོད་ཆུང་ཆོག་ཤེས་བསྟེན་
པར་བྱ་དགོས་པ་ཡིན། འདོད་ཆུང་ཆོག་ཤེས་བྱས་བསྡད་ན་རང་གི་སེམས་ལ་ཡང་བདེ་
སྐྱིད་ཐོན་པར་བྱེད་པ་ལ་དེ་ལས་བཟང་མི་སྣང་ངོ་། །དེ་ལྟ་བུས་བདེ་སྐྱིད་ཐོན་ག་ལ་
ནུས། བདེ་སྐྱིད་ཀྱི་རྩ་བ་ནོར་ལོངས་སྤྱོད་འཛོམས་པ་དེ་མ་ཡིན་ནམ་ཞེ་ན། དེ་ནི་བསམ་
ཚུལ་ཤིན་ཏུ་འཁྲུལ་བ་ཡིན་ནོ། །ནོར་ནི་སྡུག་བསྔལ་ཐམས་ཅད་ཀྱི་གཞི་མ། གྱོད་དང་
ཁ་མཆུའི་སྣ་འདྲེན། འཁོར་བར་འཆིང་བྱེད་ཀྱི་ལྕགས་སྒྲོག་ཁོ་ན་ཡིན་པས་བདེ་སྐྱིད་ཀྱི་
འབྱུང་གནས་མ་ཡིན་པ་བཤད་མ་དགོས་སོ། །འདོད་ཆུང་ཆོག་ཤེས་ཤིག་མ་བྱས་ན་རང་
ལ་བདེ་སྐྱིད་ལྟར་སྣང་བ་ཞིག་ལས་ནམ་ཡང་བདེ་བ་དང་སྐྱིད་པའི་དུས་བཟང་བོ་ཞིག་མི་
ཐོན་ཞེས་མཁས་པ་རྣམས་ཀྱིས་མགྲིན་གཅིག་ཏུ་སྨྲ་བ་ལགས་པས། ཀུན་གྱིས་ཆོག་ཤེས་
བསྟེན་རྒྱུ་འདི་ཤིན་ཏུ་གལ་ཆེ་བ་ཞིག་ཡིན་ནོ། །
གང་ལ་ཞེན་ཆགས་སྐྱེ་བའི་དངོས་པོ་རྣམས། །
འཕྲལ་ལ་སྤོང་བ་རྒྱལ་སྲས་ལག་ལེན་ཡིན། །
ཞེས་གསུངས་ནས། ད་དངོས་པོ་གང་དང་གང་ཞིག་ལ་ཞེན་ཆགས་སྐྱེས་ཀྱང་དང་པོ་
ཉིད་ནས་སམ་འཕྲད་ལ་སྤང་བར་བྱས་ན་སྤང་བར་བྱ་སླ་བ་ཡིན་པས་དེ་ལ་གོམས་པར་
མི་བྱའོ། །དཔེར་ན་ཡུལ་བུད་མེད་ལྟ་བུ་གཅིག་ལ་ཆགས་ནའང་། དང་པོ་ནས་བཟུང་

ཆགས་པར་བྱ་མི་ཉན་མ་གཏོགས་དང་པོ་ནས་བཟུང་དེར་ཡག་སྣང་འཛིན་རྒྱུ་དང་
འགྲོག་འདོད་སྐྱེ་སྣང་ཤར་ནས་བཟུང་། རྗེས་སུ་རང་ཤུགས་ཀྱིས་ལྟ་འདོད་དང་འགྲོག་
འདོད་ཀྱི་བློ་དེ་ཟློག་མི་ཐུབ་པར་བྱིས་པ་མེ་ཏོག་གི་ཐང་དུ་འཁྱམ་པ་ལྟར་ཕར་ཕར་དུ་
འགྲོ་རྒྱུ་ལས་ཕྱིར་ཟློག་མི་ཤེས་པ་ཡིན། དེ་ཡང་ཡུལ་བུད་མེད་གཅིག་པུ་མ་ཡིན་ནོ། །
དངོས་པོ་གང་ལ་ཆགས་ཀྱང་དེ་ལྟར་ལས་མ་འདས་སོ། །རང་ལ་རྒྱུ་མང་བོ་ཞིག་དགོས་
པར་བསམ་ན་ཡང་དང་བོ་ནས་བཟུང་གཟབ་དགོས་པ་རེད་མ་གཏོགས་ཕྱིས་སུ་གཏན་
ནས་གང་རྒྱུ་ཚིམ་རྒྱུ་ཞིག་ཡོད་པ་མ་རེད། སྒོར་མོ་ལྟ་བུ་ཞིག་ཡིན་ནའང་དང་པོར་བརྒྱ
ཡོད་ན་ཆོག་པར་སྣང་། དེའི་རྗེས་སུ་བརྒྱ་ཙམ་གྱིས་མི་ཆོག་པར་སྟོང་གཅིག་ཡས་མས་
ཞིག་དགོས་པར་འདོད། སྟོང་གཅིག་ལག་ཏུ་ཐོན་སོང་ན། ཡང་དེས་ཀྱང་གོ་ཆེན་པོ་མི་
ཆོད་པས་ཁྲི་ཡར་མར་ལག་ཏུ་ཐོན་དགོས་བསམ་ནས་སྲེད་པ་ཆེ་རུ་འགྲོ་བ་ལས་འདོད་
པའི་ཁ་དེ་ཅུང་ཟད་ཀྱང་སུམ་དུས་མི་འདུག་གོ །
དེའི་ཕྱིར་ན་གཙོ་བོ་དང་པོར་གཟབ་དགོས་པ་ཡིན། བུད་མེད་ཞིག་གི་སྟེང་ལ་ཆགས་པ་
སྐྱེས་ནའང་། དང་པོ་ནས་བཟུང་རང་སེམས་ལ་འདང་བརྒྱབས་ནས། འོ་དེ་ལ་ཆགས་
པར་བྱ་མི་ཉན་མ་གཏོགས་དེ་ལ་ཆགས་ཞེན་བྱེད་ཀི་བསྡད་ནས་བཟུང༌། ཕྱིས་སུ་རང་
ཤུགས་ཀྱིས་དེའི་དབང་དུ་ཤོར་འགྲོ་བས། ངེས་པར་ན་ང་དེ་ཆགས་མི་ཉིན་ནོ་སྙམ་ནས་
དམ་བཅའ་ནན་མོ་བྱེད་ཀི་བསྡད་ནས་བཟུང་། དེ་ནས་སེམས་ཀྱང་ཡི་ཆད་ནས་དེའི་
སྟེང་ལ་སྔོན་ཆད་ལྟར་འཁོར་གི་མི་འདུག་པར་རིམ་གྱིས་རིམ་གྱིས་ཡལ་འགྲོ་བ་ཡིན་
ནོ། །སྤྱིར་ན་བྱ་བ་གང་དང་གང་ཡིན་ཡང་གོམས་མ་གོམས་ལ་རག་ལས་པ་ཡིན་པས།
དཔེར་ན་དཔེ་ཆ་པ་ཞིག་གིས་དཔེ་ཆ་ལ་དཔེ་བལྟས་ཆེན་པོ་ཞིག་མ་ཐུབ་ཀྱང་དུས་རྒྱུན་
དུ་དཔེ་ཆ་ལ་ལྟ་འདོད་ཀྱི་བློ་དེ་མ་བོར་པར་དཔེ་ཆ་ལ་ལྟ་དགོས་བསམ་གི་བསྡད་ནས་

བཟུང་། རྗེས་སུ་བློ་གོམས་པས་སྟོབས་ཀྱིས་དཔེ་ཆ་པ་ཆེན་པོ་ཞིག་གི་རང་ཤུགས་ཀྱིས་
མི་ལོག་པའི་ཐབས་མེད་དོ། །དེ་ལྟ་བུའི་བློས་མ་གོམས་ནས་བཟུང་སྟེ་རང་ཤུགས་ཀྱིས་
ཤེས་ཐུབ་པ་མིན་པས་ནམ་ཡང་དགེ་བའི་ཕྱོགས་སུ་བློ་གོམས་པར་བྱེད་རྒྱུ་ནི་ཧ་ཅང་གི་
གལ་ཆེན་ཡིན། གང་ལ་གོམས་པ་ཆེ་ན་དེའི་དབང་དུ་རང་ཤུགས་ཀྱིས་བུད་འགྲོ་བ་འདི་
སེམས་རང་གི་ཆོས་ཉིད་ཡིན་ལ། དེའི་ཕྱིར་ན་ཡུལ་བུད་མེད་ལ་སོགས་པ་གང་དང་གང་
ལ་ཆགས་ཀྱང་འཕྲད་དུ་མ་སྤངས་ནས་བཟུང་རྗེས་སུ་གོམས་ཆེ་སོང་བའི་སྟོབས་ཀྱིས་
སྤང་བསམ་ཡང་སྤང་སླ་བ་ཞིག་ཏུ་འགྱུར་ཐུབ་པ་མིན། དང་པོར་ཡུལ་གང་ལ་ཆགས་
ཀྱང་དེ་མ་ཐག་ཏུ་སྤངས་ནས་བཟུང་བུད་མེད་ལ་སོགས་པ་ཇི་ལྟ་བུའི་ཡུལ་མཛེས་པོ་
ཞིག་ཡིན་ཡང་སྤང་སླ་མོ་ཞིག་ཡིན་པས།
འཕྲལ་ལ་སྤོང་བ་རྒྱལ་སྲས་ལག་ལེན་ཡིན། །
གསུངས་སོ། །
ཇི་ལྟར་སྣང་བ་འདི་དག་རང་གི་སེམས། །
སེམས་ཉིད་གདོད་ནས་སྤྲོས་པའི་མཐའ་དང་བྲལ། །
དེ་ཉིད་ཤེས་ནས་གཟུང་འཛིན་མཚན་མ་རྣམས། །
ཡིད་ལ་མི་བྱེད་རྒྱལ་སྲས་ལག་ལེན་ཡིན། །
གསུངས་ནས། ད་སྣང་བ་ཐམས་ཅད་ཀུན་པོ་རང་གི་སེམས་ལས་གཞན་དུ་གྱུར་བའི་
ཕྱི་རོལ་ན་ས་རྡོ་རི་བྲག་གི་རྣམ་པར་རང་མཚན་གྱིས་གྲུབ་པ་ཅུང་ཟད་ཙམ་ཡང་ཡོད་པ་
མིན་པས། སྔོན་གྱི་བླ་མ་དམ་པ་རྣམས་ཀྱི་གསུང་དག་གི་ནའང་། ས་སྲ་ཞིང་འཐས་པ་མ་
རེད་སེམས་སྲ་ཞིང་འཐས་པ་རེད། ཆུ་བརླན་ཞིང་གཤེར་བ་མ་རེད་སེམས་བརླན་ཞིང་

གཤེར་བ་རེད། མེ་ཚ་ཞིང་སྲེག་པ་མ་རེད་སེམས་ཚ་ཞིང་སྲེག་པ་རེད། གསུངས་ནས་
ཡོད་ལ། དེའི་ཕྱིར་ན་ཕྱི་ནང་གི་སྣང་བ་འདི་དག་ཐམས་ཅད་པོ་ཡང་རྨི་ལམ་གྱི་སྣང་བ་ལྟ་
བུ་ཞིག་ལས། དོན་གྱི་སྟེང་ན་བདེན་པར་གྲུབ་པ་རྡུལ་ཙམ་ཡང་ཡོད་པ་མིན་ནོ་གསུངས།
སེམས་ཉིད་གདོད་ནས་སྤྲོས་པའི་མཐའ་དང་བྲལ། །གསུངས་ནས། སེམས་ཞེས་པ་འདི་
ལ་ཅིག་དཔྱད་ནས་བཟུང་། མ་གྲུབ་པའི་ངོ་བོ་སྟོང་ཉིད་སྤྲོས་པ་ཐམས་ཅད་དང་བྲལ་བ་
ཞིག་ཡིན་པར་གསུངས། དེ་ཉིད་ཤེས་ནས་གསུངས་ཏེ། ད་སེམས་དེ་ཉིད་སྤོས་པ་ཐམས་
ཅད་དང་བྲལ་བའི་རང་བཞིན་ཞིག་ཡིན་པ་ཨེ་ཤེས་མི་ཤེས་བལྟས་ནས་དཔྱད་པ་རྒྱག་
རྒྱུ་དང་། དེ་ནས་དེ་ཤེས་པའི་ཕྱིར་དུ་ཐོས་བསམ་བྱེད་རྒྱུ་དང་། བླ་མ་དགེ་བའི་བཤེས་
གཉེན་བསྟེན་རྒྱུ་ལ་སོགས་པ་བྱས་ནས་ངེས་པར་ན་ཤེས་སུ་འཇུག་དགོས་པ་རེད།
དེ་ཤེས་ཡོང་ནས་བཟུང་སྟེ། གཟུང་འཛིན་མཚན་མ་རྣམས་ཡིད་ལ་མི་བྱེད་གསུངས་ནས།
སེམས་ཀྱི་གནས་ལུགས་སྟོང་བ་ཉིད་ཞེས་པ་དེ་ཤེས་སོང་ནས་བཟུང་སྟེ། ད་གཟོད་
ཐ་མལ་ཀྱི་རྣམ་རྟོག་གི་དབང་དུ་ཤོར་འགྲོ་བར་མི་འཇུག་པར་ཉིན་དང་མཚན་མེད་
པར་སྟོང་ཉིད་ཀྱི་ལྟ་བ་ལ་མཉམ་པར་བཞག་ནས་ཅི་ནུས་ཀྱིས་སྒོམ་དགོས་པ་ཡིན་ནོ་
གསུངས། དེ་ལྟ་བུའི་སྟོང་བ་ཉིད་ཀྱི་གནས་ལུགས་རྟོགས་པར་བྱེད་པ་ལ། བླ་མ་ལ་དད་
པ་བྱེད་རྒྱུ་དང་དེ་ནས་དབུ་མའི་གཞུང་ལ་སོགས་པ་ཐོས་བསམ་ཟབ་མོ་བྱེད་རྒྱུ་དེ་ལས་
གལ་ཆེ་བ་ཞིག་ཡོད་པ་མ་རེད།
དབུ་མའི་གཞུང་ལ་སོགས་པ་ཐོས་བསམ་བྱས་ནས་གོ་བ་ཟབ་མོ་ཆགས་ཡོད་ནས་བཟུང་
ཧ་ལམ་དཔྱད་པ་ཚུན་ཆད་ཀྱིས་ཕྱོགས་མགོ་ཙམ་རེ་ཤེས་ཡོང་ནི་རེད། བླ་མ་ལ་དད་པ་
ཡོད་ན་གསོལ་བ་བཏབ་ཀི་བསྡད་ནས་བཟུང་སྟོང་ཉིད་ཞེས་པ་དེ་ཤེས་ཡོང་ནི་རེད། བླ་
མ་ལ་དད་པ་ཡང་མེད། ཐོས་བསམ་སྒོམ་གསུམ་ཡང་མ་བྱས་ན། རང་ཤུགས་ཀྱིས་སྟོང་

ཉིད་ཀྱི་ལྟ་བ་ཞེས་པ་དེ་རྒྱུད་ལ་སྐྱེས་ཡོང་རྒྱུ་དེ་དཀའ་མོ་ཡིན་ནོ། །དེའི་ཕྱིར་ན་ཚོགས་
བསགས་སྒྲིབ་སྦྱང་ལ་སོགས་པ་བྱས་ནས་བླ་མར་དད་པ་འཇོག་རྒྱུ་འདི་ཤིན་ཏུ་གལ་ཆེན་
པོ་ཞིག་ཡིན་ནོ་གསུངས།
ཡིད་དུ་འོང་བའི་ཡུལ་དང་འཕྲད་པ་ན། །
དབྱར་གྱི་དུས་ཀྱི་འཇའ་ཚོན་ཇི་བཞིན་དུ། །
མཛེས་པར་སྣང་ཡང་བདེན་པར་མེད་ལྟ་ཞིང་། །
ཞེན་ཆགས་སྤོང་བ་རྒྱལ་སྲས་ལག་ལེན་ཡིན། །
གསུངས་ནས། ད་ཡིད་དུ་འོང་བའི་ཡུལ་བུད་མེད་མཛེས་མ་ལྟ་བུ་ཞིག་ལ་ཐུག་ན་ཡང་དེ་
ལ་ཆགས་པ་མི་སྐྱེ་བར་བྱའོ། །གལ་ཏེ་ཆགས་པ་སོགས་སྐྱེས་ནའང༌། ད་འདི་ཉིད་དབྱར་
དུས་ཀྱི་མེ་ཏོག་ལྟ་བུ་ཡིན་པས། རེ་ཞིག་མཛེས་པར་སྣང་ཡང་ཡུན་རིང་པོ་ཞིག་གི་བར་དུ་
དེ་ལྟར་མིན་པས། ཆགས་པ་ལ་དོན་མེད་པ་ཡིན་ནོ་བསམ་ནས། ཆགས་ཞེན་གྱི་འཁྲི་
བ་གཅོད་པར་བྱེད་པ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ཏུ་ལེན་བྱ་ཡིན་
ནོ་གསུངས། དཔེར་ན་མི་གཟུགས་ཡག་ཅིག་ཡིན་ན་ཡང་མི་ལོ་འགའ་རེ་ཡག་པོ་ལྟར
སྣང་མོད་ཀྱང་། མི་ལོ་བཅུ་ཁ་བཅོ་ལྔ་ཙམ་གྱི་རྗེས་ནས་སྔོན་ཆད་ཀྱི་མི་དེ་ཡིན་མིན་སོམ་
ཉིའི་གནས་སུ་ལྷུང་བར་གྱུར་བ་དེ་ང་ཚོ་ལ་ཤེས་གསལ་ལྟར་ཡིན་ནོ། །
དེའི་ཕྱིར་ན་གློ་བུར་རྣམ་རྟོག་གི་རྗེས་སུ་མི་རྒྱུག་པར་དྲན་ཤེས་བསྟེན་རྒྱུ་ནི་ཧ་ཅང་གི་
གལ་ཆེན་རེད། གཟུགས་མཛེས་པ་ལ་ཆགས་པ་འདི་གནས་སྐབས་ཙམ་ཡིན་པས་ཡུན་
རིང་བོ་ཞིག་ལ་ལྟ་ས་དང་བརྟེན་ས་ཡོད་པ་མིན་ལ། དེའི་ཕྱིར་ན་དེ་ནི་དབྱར་ཁའི་མེ་
ཏོག་དང་སྟོན་ཁའི་འཇའ་ཚོན་ལྟ་བུ་ཞིག་མ་གཏོགས་དུས་ཡུན་རིང་པོ་ཞིག་ལ་དེ་ལྟར་

གསུངས་ནས། ད་སྡུག་བསྔལ་རྣམ་པ་སྣ་ཚོགས་པ་ཞིག་རང་གི་སྟེང་ལ་བྱུང་ན་ཡང་
གསུངས་ཏེ། ད་རང་གི་རྒྱུ་ནོར་ལོངས་སྤྱོད་འཕྲོག་རྒྱུ་དང་བཅོམ་རྒྱུ་ལ་སོགས་པ་དང་།
དེ་ནས་ཕ་མ་དང་གྲོགས་དགའ་མཛའ་དག་ལ་འབྲལ་རྒྱུ་དང༌། དེ་ནས་ན་ཚ་ཤི་ཆད་
དང་གྲགས་པ་ངན་པ་དང་མི་འདོད་པ་གང་དང་ཅི་ལྟ་བུ་ཞིག་བྱུང་ཡང་། མཚན་མོའི་རྨི་
ལམ་གྱི་གནས་སྐབས་ན་རང་གི་བུ་ཤི་བ་ལ་མྱ་ངན་བྱེད་པ་ལ་དགོས་པ་མེད་པ་བཞིན།
ཉིན་སྣང་གི་སྐབས་སུ་ཡང་སྡུག་བསྔལ་དང་མི་འདོད་པ་ཅི་དང་ཅི་ལྟ་བུ་ཞིག་བྱུང་ཡང༌།
འཁྲུལ་སྣང་ཡིན་པར་གོ་བར་བྱས་ནས་བདེན་འཛིན་བྱེད་མི་རུང་ངོ་། །དེ་དག་ལ་བདེན་
པར་ཞེན་ན་རང་གིས་རང་ལ་དཀའ་ཚེགས་ཆེན་པོ་བཟོས་པ་ལས་དོན་ཅུང་ཟད་ཀྱང་
མེད་དོ་གསུངས།
དེ་ཕྱིར་མི་མཐུན་རྐྱེན་དང་འཕྲད་པའི་ཚེ། །
འཁྲུལ་བར་ལྟ་བ་རྒྱལ་སྲས་ལག་ལེན་ཡིན། །
གསུངས་ནས། ད་མི་འདོད་པའི་རྐྱེན་དང་སྡུག་བསྔལ་ལ་སོགས་པ་གང་ལྟ་བུ་ཞིག་མགོ་
ཐོག་ཏུ་བབས་ཀྱང་། འཁྲུལ་བ་ཡིན་པར་གོ་ནས་བདེ་བ་བྱུང་ནའང་འདྲ། སྡུག་བསྔལ་
བྱུང་ན་འདྲ། རྟག་པ་དང་བརྟན་པའི་རང་བཞིན་ཅན་དུ་མི་སེམས་པར། བདེ་སྡུག་གང་
གི་རྗེས་སུ་ཡང་མི་འབྲང་བར་འཁྲུལ་བའི་རྣམ་པ་ཉིད་དུ་སྒོམ་པ་ནི་རྒྱལ་སྲས་བྱང་ཆུབ་
སེམས་དཔའ་རྣམས་ཀྱི་ལག་ཏུ་ལེན་བྱ་ཡིན་པར་མ་ཟད། རང་གི་སེམས་ལ་ཡང་སྡུག་
བསྔལ་མེད་པར་བྱེད་པ་ཞིག་ལ་དེ་ལས་བཟང་ཞིག་གང་ནས་ཀྱང་མི་རྙེད་དོ། །རྐྱེན་
ངན་དང་མི་འདོད་པ་སོགས་ལ་འཕྲད་ཡོང་བའི་ཚེ་ན་ལྷག་པར་དུ། དཔའ་ངར་དང་སྙིང་
སྟོབས་བསྐྱེད་ནས། སྒྱུ་མ་དང་རྨི་ལམ་ལྟ་བུའི་རང་བཞིན་དུ་སྒོམ་པར་བྱེད་པ་ནི་རྒྱལ་

༈ མཁན་ཆེན་འཆི་མེད་རིག་འཛིན་གྱིས་འཆད་ཁྲིད་བྱས།
སྲས་དཔའ་བོའི་སྤྱོད་པར་འཇུག་པ་རྣམས་ཀྱི་ལག་ཏུ་ལེན་བྱ་ཡིན་ནོ་གསུངས།
བྱང་ཆུབ་འདོད་པས་ལུས་ཀྱང་བཏང་དགོས་ན། །
གསུངས་ནས། ད་བྱང་ཆུབ་ཀྱི་གོ་འཕང་ཐོབ་པར་འདོད་པའི་གང་ཟག་རྣམས་ཀྱིས་རང་
གི་ལུས་ཡིན་ཀྱང་ས་དང་བོ་ཐོབ་པ་དེ་ཡི་ཚེ་ན་ཕངས་བ་མེད་པར་གཞན་ལ་སྦྱིན་དགོས་
པ་དེ་ལྟ་བུ་ཡིན་ན།
ཕྱི་རོལ་དངོས་པོ་རྣམས་ལ་སྨོས་ཅི་དགོས། །
གསུངས་ནས། ཕྱི་རོལ་གྱི་རྒྱུ་རྫས་ལོངས་སྤྱོད་དང་དངུལ་སྒོར་འགའ་རེ་ནི་གཞན་ལ་
སྟེར་དགོས་པ་བཤད་མ་དགོས་པ་རེད་གསུངས། སངས་རྒྱས་ཀྱི་གོ་འཕང་བསྒྲུབས་ནས་
མཐའ་ཡས་པའི་སེམས་ཅན་གྱི་དོན་བསྒྲུབ་རྒྱུ་དེ་ལྟ་བུ་ཞིག་དམ་བཅས་ཡོད་ན།
དེ་ཕྱིར་ལན་དང་རྣམ་སྤྲིན་མི་རེ་བའི། །
སྦྱིན་པ་གཏོང་བ་རྒྱལ་སྲས་ལག་ལེན་ཡིན། །
གསུངས་ནས། ད་ངས་ཕར་ལ་ཅིག་བྱིན་ན་རྗེས་སུ་ཚུར་ལ་ཅིག་ཨེ་སྟེར་བར་བསམ་ནས་
རྣམ་སྨིན་ལ་རེ་བ་དང་། དེ་བཞིན་དུ་ང་སྐྱེ་བ་ཕྱི་མའི་སྐབས་སུ་ལོངས་སྤྱོད་ཅན་ཞིག་ཏུ་
ཨེ་སྐྱེར་བསམ་པ་དང་། ང་སྐྱེ་བ་ཕྱི་མའི་སྐབས་སུ་གཟུགས་མཛེས་པ་ཅན་ཞིག་གི་སྐྱེ་བ་
དང་། ཐོབ་གོ་ས་ཅན་ཞིག་གི་སྐྱེ་བ་ཐོབ་པའི་ཆེད་དུ་བསམ་ནས་རྣམ་སྨིན་ལ་རེ་བ་དང་
བཅས་པའི་སྒོ་ནས་བྱིན་ན་མི་བཟང་ངོ་། །སློང་མོ་བ་གང་དང་གང་ལྟ་བུ་ཞིག་ཡིན་ཡང༌།
དེ་ལ་ཁྱད་གསོད་དང་བརྙས་བཅོས་མི་བྱེད་པར་སྦྱིན་པ་གཏོང་བར་བྱ་རྒྱུ་ནི་ཤིན་ཏུ་གལ་
ཆེའོ། །དེའི་ཕྱིར་ན་ངོ་མ་སྤང་བོའི་ནང་ན་ཟས་ཟ་རྒྱུ་མེད་གོས་གོན་པ་མེད་པར་ཤིན་ཏུ་
དབུལ་ཞིང་ཕུང་བའི་གནས་སུ་གྱུར་བ་ཇི་འདྲའི་མང་བོ་ཞིག་མཐོང་རྒྱུ་རིག་རྒྱུ་ཡོད་ཀི

དེ་ལྟ་བུ་རྣམས་ལ་ལྷག་པར་དུ་སྙིང་རྗེའི་ཡུལ་དུ་དགོངས་ནས། རང་ལ་སྟེར་རྒྱུ་སྦྱིན་རྒྱུ་
རེ་ཡོད་ན་རྣམ་སྨིན་ལ་མི་རེ་བའི་སྒོ་ནས་སྦྱིན་དགོས་པ་ཡིན། མི་རྣམས་ཀྱི་ནང་ན་ངོ་མ་
ཁོག་ནག་བསམ་པ་ངན་པ་ཅན་མང་བོ་ཡོད་རྒྱུ་ཞིག་རེད། སྤང་ཕྲུག་བྱིས་པ་ཆུང་ཆུང་
ཅན་རྣམས་ལ་སྦྱིན་རྒྱུ་སྟེར་རྒྱུ་མེད་ནའང་། བརྙས་བཅོས་དང་ཁྱད་གསོད་ལ་སོགས་
པ་བྱེད་མི་རུང་ལ། ལ་ལ་དག་གིས་རྣ་བས་འཐེན་རྒྱུ། ཐལ་ལྕག་གིས་རྒྱག་རྒྱུ། རྡོག་
ཐོས་ལ་སོགས་པས་བརྒྱབ་ནས་ངོ་མ་འཇིག་རྟེན་མི་ལུགས་ལའང་མི་མཐུན་པའི་ལས་དེ་
ལྟ་བུ་སྒྲུབ་པ་རེད། ནང་དགོས་སུ་ཡང་བན་སེར་མོ་བ་ཞིག་ཡིན་ནས་བཟུང་།
དེ་ལྟ་བུ་ཞིག་བྱེད་ཀི་འདུག་ཉན་ནི་མ་རེད། རང་ལ་སྟེར་རྒྱུ་ཡོད་ན་བྱིན་ཅིགལ་ཕྱེད་
དེས་འདི་ཟེར་རྒྱུ་ཞིག་རེད། སྤང་བོ་དེའི་ནང་ན་འདྲ་མི་འདྲ་མང་པོ་ཞིག་ཡོད་ཀི དེའི་
ཕྱིར་ན་ཐམས་ཅད་ལ་སྟེར་ན་མི་འདོད་ཀི་ཟེར་མོད། དེ་ཡང་བདེན་པ་རེད་དེ། འོན་
ཀྱང་སློང་མོ་བ་གང་དང་གང་ལྟ་བུ་ཞིག་ཡིན་ཡང་། ཡོད་ན་སློང་དགོས་དོན་ཞིག་གཏན་
ནས་ཡོད་ནི་མ་རེད། དེ་དག་གི་ནང་ནའང་རབ་འབྲིང་ཐ་གསུམ་བཀར་རྒྱུ་མེད་པ་མ་
རེད། དེའི་ཕྱིར་ན་ཐམས་ཅད་ཀྱིས་སྤང་པོ་ཞིག་ཡིན་ནས་བཟུང་སྟེ།
དེ་ལ་ཡར་བཤད་མར་བཤད་མང་པོ་ཞིག་བཤད་ཀི་མི་འདུག་པར། སྦྱིན་དགོས་པ་
ཡིན། ཁོ་ཇི་ལྟ་བུའི་ཕྱུག་པོ་ཞིག་ཡིན་ཡང་། རང་གིས་དེ་ལ་སྦྱིན་ན་སྦྱིན་པའི་འབྲས་
བུ་ཆད་མི་ཟ་བ་ཡིན་ལ། སྦྱིན་ཡུལ་དེ་ཕྱུག་པོ་ཞིག་ཡིན་ཀྱང་ཆོག་གི་མིན་ཀྱང་ཆོག་གི
གང་ལྟར་རང་ལ་སྦྱིན་པའི་བསོད་ནམས་ཀྱི་དགེ་རྩ་དེ་ཡོངས་སུ་ཐོབ་འགྲོ་བ་ཡིན་པས།
སེམས་ཅན་ཐམས་ཅད་ལ་ཁྱད་མེད་པའི་སྒོ་ནས་སྦྱིན་པ་གཏོང་བར་བྱེད་རྒྱུ་ནི་རྒྱལ་སྲས་
བྱང་ཆུབ་སེམས་དཔའ་རྣམས་ཀྱི་ལག་ཏུ་ལེན་བྱ་ཡིན་ནོ་གསུངས།

ཚུལ་ཁྲིམས་མེད་པར་རང་དོན་མི་འགྲུབ་པར། །
གཞན་དོན་སྒྲུབ་པར་འདོད་པ་གད་མོའི་གནས། །
གསུངས་ནས། ད་ཚུལ་ཁྲིམས་རྣམ་པར་དག་པ་ཞིག་མ་བསྲུངས་ནས་བཟུང་སྟེ། རང་
གི་དོན་ཙམ་ཡང་འགྲུབ་ཐུབ་ཅིག་གཏན་ནས་ཡོད་པ་མིན་ནོ་གསུངས། རང་དོན་ཙམ་
ཡང་མི་འགྲུབ་པར། ད་དུང་ངས་གཞན་དོན་སྒྲུབ་པ་ཡིན་ཟེར་བ་དེ་གད་མོའི་གནས་
སམ་དགོད་བྲོ་བའི་གནས་ཤིག་ཡིན་པས། ཚུལ་ཁྲིམས་རྣམ་པར་དག་པ་སྲུང་པར་གྱིས་
ཤིག་ཅེས་གདམས་པ་ཡིན་ལ།
དེ་ཕྱིར་སྲིད་པའི་འདུན་པ་མེད་པ་ཡི། །
གསུངས་ནས། ད་ཚུལ་ཁྲིམས་ཞེས་པ་དེ་ཡང་། གཙོ་བོ་སྲིད་པ་ལ་ཆགས་ཞེན་མི་བྱེད་
པ་དེ་ཡིན་པའི་ཕྱིར་ན། སྲིད་པར་ཆགས་ཞེན་མེད་པའི་སྒོ་ནས་ཚུལ་ཁྲིམས་སྲུང་བ་དེ་
ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ཏུ་ལེན་བྱ་ཡིན་ནོ་གསུངས་ནས། ད་
སྤྱིར་ན་རྒྱུ་ནོར་ལོངས་སྤྱོད་ཐོབ་མངའ་ཐང་ལ་སོགས་པ་གང་ལའང་ཞེན་ཆགས་མེད་
པའི་ཚུལ་ཁྲིམས་རྣམ་པར་དག་པ་ཞིག་སྲུང་རྒྱུ་དང་། ནང་དགོས་ཡང་ནི་ཡུལ་བུད་མེད་
ལ་སོགས་པ་འདི་དག་ནི་ཚུལ་ཁྲིམས་ཀྱི་རྐང་པ་ཆག་པར་བྱེད་པའི་དགྲ་བོ་ངོ་མ་ཡིན་
པས། དེ་དག་གི་སྟེང་ལ་ལྷག་པར་དུ་ཆགས་ཞེན་བྱེད་ཀི་འདུག་ཉན་ནི་མ་རེད།
དེའི་ཕྱིར་ན་ཐམས་ཅད་ལ་ཆགས་ཞེན་དང་བྲལ་བའི་སྒོ་ནས་ཚུལ་ཁྲིམས་རྣམ་པར་དག་
པ་ཞིག་སྲུང་རྒྱུ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ཏུ་ལེན་བྱ་ཡིན་ནོ་
གསུངས། ད་ཁ་སང་དེ་རིང་དུས་ཚོད་ཀྱི་དབང་གིས་མ་བྱིན་ལེན་གྱི་ཉེས་པ་འདི་ཧ་
ཅང་གི་འབྱུང་སླ་མོ་ཞིག་ཡིན་པས། ཐམས་ཅད་ཀྱིས་ཤིན་ཏུ་གཟབ་དགོས་པ་ཡིན་ལ།

དེང་སང་ས་གང་དུ་སོང་ཡང་མགྲོན་ཁང་དང་རླངས་འཁོར་ཏག་ཏག་གི་ནང་ནས་མི་འགྲོ་
མི་འདུག་རྒྱུའི་ཐབས་མེད་ལ། དེ་ནས་མི་ཚངས་སྤྱོད་ཀྱི་ཕྱོགས་ལ་མཚོན་ནའང་། ད་
དེང་སང་གློག་བརྙན་འདྲ་འདི་ཚོ་དར་སོང་བའི་སྟོབས་ཀྱིས། དེ་ཚོའི་ནང་ནས་གཟུགས་
བརྙན་ཞིག་འཆར་ན་ཡང་ཕལ་ཆེ་བ་ཆགས་པའི་སྤྱོད་པ་འབའ་ཞིག་གིས་གང་ནས་
བསྡད་ཡོད་པའི་དུས་ཚོད་ལྟ་བུ་ཞིག་ལ་ཐོན་ཡོད་ལ། དེ་འདྲའི་ཆགས་པའི་སྤྱོད་པ་
འདྲ་མི་འདྲ་དེ་ཚོར་ལྟ་རྒྱུ་དང་བལྟ་སར་འགྲོ་རྒྱུ་དེ་ལྟ་བྱས་ནས་བཟུང་སྟེ་ཚུལ་ཁྲིམས་རང་
ཤུགས་ཀྱིས་ཉམས་འགྲོ་རྒྱུ་ཞིག་མ་གཏོགས། བསྲུང་རྒྱུ་ཞིག་གཏན་ནས་ལག་ཏུ་མི་
ཐོབ་པ་ལྟ་བུ་ཞིག་གི་དུས་ཚོད་ལ་ཐོན་ཡོད་པས། དབེན་པའི་རི་ཁྲོད་འདྲ་དགོན་པ་འདྲ་
དེ་མོ་རེ་སོང་ནས་གཟབ་གཟབ་འདྲ་བྱས་ནས་འདུག་དགོས་པ་རེད་མ་གཏོགས། རྒྱུག་
གི་བསྡད་ནས་བཟུང་སྟེ་སྡོམ་དམ་ཚིག་གི་འགལ་རྐྱེན་ཟེར་རྒྱུ་དེ་ཧ་ཅང་གི་མང་བའི་དུས་
ལ་ཐོན་ཡོད་པས་ངེད་རྣམས་ཀྱིས་གཟབ་དགོས་ནི་རེད། དེས་ཕྱིར་ན།
ཚུལ་ཁྲིམས་བསྲུང་བ་རྒྱལ་སྲས་ལག་ལེན་ཡིན། །
གསུངས་ནས།
དགེ་བའི་ལོངས་སྤྱོད་འདོད་པའི་རྒྱལ་སྲས་ལ། །
གནོད་བྱེད་ཐམས་ཅད་རིན་ཆེན་གཏེར་དང་མཚུངས། །
དེ་ཕྱིར་ཀུན་ལ་ཞེ་འགྲས་མེད་པ་ཡི། །
བཟོད་པ་སྒོམ་པ་རྒྱལ་སྲས་ལག་ལེན་ཡིན། །
གསུངས་ནས། དགེ་བ་སྒྲུབ་བསམ་པའི་གང་ཟག་ཅིག་ཡིན་ནས་བཟུང་སྟེ། འཇིག་
རྟེན་གྱི་ཁམས་ན་དགེ་བ་ཞིག་ལ་བཟོད་པ་ལྟ་བུའི་དགེ་བ་ཆེ་བོ་དང་དཀའ་ཐུབ་ཁྱད་

པར་ཅན་ཡོད་ནི་མ་རེད། བཟོད་པ་ཟེར་གི་འདུག་རྒྱུ་དེ་ཡང་ཚུར་ལ་གནོད་པ་བྱེད་
མཁན་དང་ཚིག་ངན་སྨྲ་བ་ཞིག་མེད་ནས་བཟུང་སྟེ། ཅི་བསྒོམ་འདི་བསྒོམ་ཞིག་ཡོད་
ནི་མ་རེད། དེའི་ཕྱིར་ན་དགེ་བའི་ལོངས་སྤྱོད་རྒྱ་ཆེན་པོ་སྒྲུབ་པར་འདོད་པའི་བྱང་ཆུབ་
སེམས་དཔའ་ཞིག་ལ། གཞན་གྱིས་ཚུར་ལ་ཚིག་ངན་སྨྲ་རྒྱུ་དང་གནོད་པ་བྱེད་རྒྱུ་བརྙས་
བཅོས་ཁྱད་གསོད་ལ་སོགས་པ་བྱེད་རྒྱུ་ཐམས་ཅད་ཀུན་པོ་རིན་པོ་ཆེའི་གཏེར་དང་
འཕྲད་པ་ལྟ་བུ་ཞིག་ཡིན་ལ། སྤྱིར་ན་གནོད་བྱེད་ལ་བཟོད་པ་བསྒོམ་ན་དགེ་བ་ཁྱད་
པར་ཅན་དེ་མ་ཐག་ཏུ་འགྲུབ་པར་འགྱུར་བས་ན། དེ་ཕྱིར་ཀུན་ལ་ཞེ་འགྲས་མེད་པ་
ཡི། ། གསུངས་ནས། སེམས་ཅན་མཆོག་དམན་རབ་འབྲིང་ཐམས་ཅད་ལ་ཞེ་མཁན་
མེད་པར། རང་ལ་གནོད་བྱེད་མཁན་དང་མི་འདོད་པ་བྱེད་ནི་ཐམས་ཅད་ཀུན་པོ་ལ་
ཡང་། རང་གི་གཉེན་དང་རང་གི་གྲོགས་ལྟ་བུའི་འདུ་ཤེས་བཞག་ནས་ཚང་མ་ལ་བཟོད་
པ་བསྒོམས་ནས་མཐུན་པར་བྱས་ནས་འགྲོག་པར་བྱ་རྒྱུ་ནི་རྒྱལ་སྲས་བྱང་ཆུབ་སེམས་
དཔའ་རྣམས་ཀྱི་ལག་ཏུ་ལེན་བྱ་ཡིན་ནོ་གསུངས།
རང་དོན་འབའ་ཞིག་སྒྲུབ་པའི་ཉན་རང་ཡང་། །
མགོ་ལ་མེ་ཤོར་བཟློག་ལྟར་བརྩོན་མཐོང་ན། །
འགྲོ་ཀུན་དོན་དུ་ཡོན་ཏན་འབྱུང་གནས་ཀྱི། །
བརྩོན་འགྲུས་རྩོམ་པ་རྒྱལ་སྲས་ལག་ལེན་ཡིན། །
གསུངས་ནས། རང་གི་དོན་འབའ་ཞིག་སྒྲུབ་པའི་ཉན་ཐོས་དང་རང་སངས་རྒྱས་རྣམས་
ཀྱང་སྒེག་མོའི་མགོ་ལ་མེ་ཤོར་བ་ལྟར་དུ་ཉིན་མི་དལ་མཚན་མི་གཉིད་པར་ཐོས་བསམ་
སྒོམ་གསུམ་ལ་སོགས་པའི་བྱ་བར་ཡོངས་སུ་བརྩོན་པར་མཐོང་ན། བསམ་པ་བྱང་ཆུབ་

མཆོག་ཏུ་སེམས་བསྐྱེད་པའི་གང་ཟག་ཅིག་ཡིན་ནས་བཟུང་སྟེ། སེམས་ཅན་ཐམས་
ཅད་ཀུན་པོའི་དོན་བསྒྲུབ། སེམས་ཅན་ཐམས་ཅད་ཀུན་པོའི་དོན་དུ་སངས་རྒྱས་ཀྱི་གོ་
འཕང་ཐོབ་ཀི་འཇོག་བསམ་ནས་དམ་བཅས་ཡོད་ལ། དེ་ཡིན་ན་སེམས་ཅན་ཐམས་
ཅད་ཀྱི་དོན་སྒྲུབ་པར་འདོད་པའི་གང་ཟག་ཅིག་ཡིན་ནས་བཟུང་སྟེ། ཡོན་ཏན་ཐམས་
ཅད་ཀུན་པོའི་འབྱུང་གནས་བརྩོན་འགྲུས་ཡིན་ལ། དེས་ན་བཟོད་པ་སྒོམ་ན་ཚུལ་
ཁྲིམས་སྲུང་ན་ཐོས་བསམ་སྒོམ་གསུམ་ལ་སོགས་པ་གང་བྱེད་ཀྱང་ཉན་ཐོས་དང་རང་
སངས་རྒྱས་རྣམས་ལས་ཀྱང་ལྷག་པར་བརྩོན་འགྲུས་བརྩམས་ནས་བརྩོན་པ་མི་ལྷོད་
པར་བྱེད་རྒྱུ་ནི་གལ་ཆེ་བ་ཡིན་ནོ་གསུངས།
ཞི་གནས་རབ་ཏུ་ལྡན་པའི་ལྷག་མཐོང་གིས། །
ཉོན་མོངས་རྣམ་པར་འཇོམས་པར་ཤེས་བྱས་ནས། །
གསུངས་ནས། ཞི་གནས་ཀྱི་སྟེང་ལ་ལྷག་མཐོང་སྟོང་ཉིད་རྟོགས་པའི་ལྟ་བ་ཡང་ཡོད་
དགོས་ནི་རེད་མ་གཏོགས། ཞི་གནས་རྐྱང་བ་སེམས་མ་འགྱུ་བར་བསྡད་ཡོད་པ་ཙམ་
རེ་ནི་ལྷ་རྣམས་ཀྱི་ནང་ན་ཡང་ཡོད་པས། དེ་ཙམ་གྱིས་འཁོར་བ་ལས་གྲོལ་ཐུབ་ནི་མ་
རེད། ཡང་ལྷག་མཐོང་སྟོང་ཉིད་རྟོགས་པའི་ལྟ་བ་རེ་ཡོད་ན་འང་སེམས་རྩེ་གཅིག་ཏུ་
གནས་པའི་ཞི་གནས་ཞེས་པ་མེད་ནས་བཟུང་རྣམ་པར་རྟོག་པ་ཀུན་པོ་འདུལ་ཐུབ་ནི་མ་
རེད། དེའི་ཕྱིར་ན་ཞི་གནས་དང་ལྷག་མཐོང་ཟུང་དུ་འཇུག་པའི་ལམ་ཉམས་སུ་བླང་ན་
ཉོན་མོངས་པ་འདོད་ཆགས་ཞེ་སྡང་གཏི་མུག་ལ་སོགས་པའི་རྣམ་རྟོག་ཐམས་ཅད་ཀུན
པོ་འདུལ་ཐུབ་པས་ན།
གཟུགས་མེད་བཞི་ལས་ཡང་དག་འདས་པ་ཡི། །

བསམ་གཏན་སྒོམ་པ་རྒྱལ་སྲས་ལག་ལེན་ཡིན། །
གསུངས་ནས། གཟུགས་མེད་བཞི་ནི་ནམ་མཁའ་མཐའ་ཡས། རྣམ་ཤེས་མཐའ་ཡས།
ཅི་ཡང་མེད་པ་ལ་སོགས་པའི་ལྷ་གནས་ཏག་ཏག་ཡིན་ལ། དེ་རྣམས་ཀྱང་བསྐལ་བ་
མང་པོའི་བར་དུ་ཆོས་ཐམས་ཅད་ནམ་མཁའ་ལྟ་བུ་དང་ཅི་ཡང་མེད་པ་རེད་བསམ་ནས་
བསྡད་འདུག་རྒྱུ་ཡོད་མོད། དེ་ཚོར་ལྷག་མཐོང་གི་ལྟ་བ་མེད་པས་སྲིད་པ་ལས་ནམ་
ཡང་གྲོལ་ཐུབ་ནི་མ་རེད། དེའི་ཕྱིར་ན་སེམས་རྩེ་གཅིག་གནས་པའི་ཞི་གནས་དང་
བདག་མེད་པའི་ལྟ་བ་ལ་སོགས་པ་འབྲེལ་ནས་བསམ་གཏན་བསྒོམ་པ་ནི་རྒྱལ་སྲས་
བྱང་ཆུབ་སེམས་དཔའ་རྣམས་ཀྱི་ལག་ཏུ་ལེན་བྱ་ཡིན་ནོ་གསུངས།
ཤེས་རབ་མེད་ན་ཕ་རོལ་ཕྱིན་ལྔ་ཡིས། ། །
རྫོགས་པའི་བྱང་ཆུབ་ཐོབ་པར་མི་ནུས་པས། །
གསུངས་ནས། ད་སྟོང་ཉིད་རྟོགས་པའི་ཤེས་རབ་ཤེས་པ་དེ་ཡོད་དགོས་ནི་རེད་མ་
གཏོགས། ཐར་བ་འཐོབ་པར་བྱེད་པ་ལ་སྦྱིན་པ་སྦྱིན་ཚུལ་ཁྲིམས་སྲུང་བཟོད་པ་བསྒོམ་
བསམ་གཏན་བསྒོམ་པ་ལ་སོགས་པ་བྱས་རྒྱུ་ཅན་ཞིག་ཡིན་ཀྱང་། སྟོང་ཉིད་ཀྱི་ལྟ་བ་
དང་མ་འབྲེལ་ན་འཁོར་བ་ལས་གྲོལ་ནས་སངས་རྒྱས་ཀྱི་གོ་འཕང་འཐོབ་ཐུབ་ནི་མ་
རེད། སྤྱིར་ན་སྦྱིན་པ་སྦྱིན་རྒྱུ། ཕྱག་འཚལ་རྒྱུ། སྐོར་བ་བྱེད་རྒྱུ་ལ་སོགས་པ་བྱས་
ན། ཨི་གངས་ས་བཟགས་བཟང་བ་དང་ལོངས་
བ་དང་ཐོབ་མངའ་ཐང་ཆེ་བ་ལ་སོགས་པའི་བསོད་ནམས་ཆ་མཐུན་གྱི་དགེ་རྩ་ཁྱད་པར་
ཅན་འཐོབ་པར་འགྱུར་ནི་རེད། དཔེར་ན་སྦྱིན་པ་གཅིག་བཏང་བའི་སྟོབས་ཀྱིས་ཀྱང་
འཁོར་ལོའི་བསྒྱུར་བའི་རྒྱལ་བོའི་སྐྱེ་བ་འཐོབ་རྒྱུ་ལ་སོགས་པ་དེ་ལྟ་བུ་ཡོད་མོད། ཕྱིན་

ཆད་ཐར་བ་ཐོབ་ནས་འཁོར་བར་མི་འཁོར་པ་ཞིག་བྱེད་བསམ་ནས་བཟུང་སྟེ་བསྒོམ་
བརྒྱབ་ནས་སྟོང་ཉིད་ཀྱི་ལྟ་བ་ཡག་པོ་ཞིག་རྟོགས་དགོས་ནི་རེད་མ་གཏོགས་གཞན་གྱིས་
སྲིད་པ་ལས་ཐར་ཐུབ་ནི་མ་རེད། དེའི་ཕྱིར་ན།
ཐབས་དང་ལྡན་ཞིང་འཁོར་གསུམ་མི་རྟོག་པའི། །
ཤེས་རབ་སྒོམ་པ་རྒྱལ་སྲས་ལག་ལེན་ཡིན། །
གསུངས་ནས། ཐབས་ཡང་སྦྱིན་པ་སྦྱིན་རྒྱུ། ཚུལ་ཁྲིམས་སྲུང་རྒྱུ། ཕྱག་སྐོར་སྒྲིབ་
སྦྱོང་ལ་སོགས་པའི་དགེ་བའི་ཆར་ཡང་ཅི་ནུས་ཀྱིས་འབད། དེ་ནས་འཁོར་གསུམ་
དམིགས་པ་མེད་པའི་སྟོང་ཉིད་ཀྱི་ལྟ་བ་ཡང་བསྒོམས་ནས་དེ་གཉིས་ཟུང་འབྲེལ་གྱི་
ཚུལ་དུ་ལམ་ཉམས་སུ་བླང་ན། ཐར་བ་ཡང་ཐོབ་པར་འགྱུར་ལ། མ་ཟད་འཁོར་བའི་
གནས་སུ་སྐྱེས་ན་ཡང་རིགས་གཟུགས་ལང་ཚོ་ལ་སོགས་པའི་བསོད་ནམས་ཕུན་སུམ་
ཚོགས་པ་ཡོངས་སུ་འགྲུབ་པར་འགྱུར་བས་ན་ཤེས་རབ་སྒོམ་པ་ནི་རྒྱལ་སྲས་བྱང་ཆུབ་
སེམས་དཔའ་རྣམས་ཀྱི་ལག་ཏུ་ལེན་བྱ་ཡིན་ནོ་གསུངས།
རང་གི་འཁྲུལ་བ་རང་གིས་མ་བརྟགས་ན། །
ཆོས་པའི་གཟུགས་ཀྱིས་ཆོས་མིན་བྱེད་སྲིད་པས། །
དེ་ཕྱིར་རྒྱུན་དུ་རང་གི་འཁྲུལ་བ་ལ། །
བརྟགས་ནས་སྤང་བ་རྒྱལ་སྲས་ལག་ལེན་ཡིན། །
གསུངས་ནས། དུས་རྒྱུན་དུ་ཟ་ཉལ་འགྲོ་འདུག་སྤྱོད་ལམ་རྣམ་བཞི་གང་གི་སྐབས་ཤིག་
ཡིན་ཀྱང་རང་གི་བྱ་བྱེད་དེ་ལ་གཟབ་གཟབ་བྱས་ནས་བརྟགས་དགོས་ནི་རེད། རང་གི་

འཁྲུལ་བའི་སེམས་འདི་ལ་རང་གིས་གཟབ་གཟབ་བྱས་ནས་མ་བརྟགས་ན། སེམས་
ཞེས་པ་ནི་ཐོག་མ་མེད་པ་ནས་མི་དགེ་བ་དང་བྱ་བ་ངན་པ་ལ་གོམས་ཆེ་སོང་བའི་སྟོབས་
ཀྱིས། ཕར་བལྟས་ན་ཆོས་པའི་གཟུགས་ལྟ་བུ་མགོའི་སྐྲ་བྲེགས་ལུས་ལ་སེར་གོས་གྱོན་
ནས་བསྡད་ཡོད་ན་འང་ཆོས་མ་ཡིན་པའི་ལས་ཞེས་པ་ཧ་ཅང་གི་བྱེད་སླ་མོ་ཞིག་ཡིན་ནི་
རེད། དེའི་ཕྱིར་ན་རྒྱུན་དུ་རང་གི་འཁྲུལ་བར་བརྟགས་དགོས་ནི་རེད། དཔེར་ན་རང་
གིས་ཚུལ་ཁྲིམས་ལ་སོགས་པ་ཡོད་བསམ་རྒྱུ་ཅན་ཞིག་ཡིན་ན་ཡང་། དོན་གྱིས་ཚུལ་
ཁྲིམས་དང་འགལ་བའི་ལས་ཉེས་པ་ཚབ་ཆེན་དེ་འདྲ་བྱས་ཡོད་རྒྱུ་ཡོད་ལ།
གལ་ཏེ་ཚུལ་ཁྲིམས་དང་འགལ་བའི་ལས་ཤིག་དངོས་སུ་ལས་མ་བཞག་ཀྱང་། རང་
ཅིག་ཚུལ་ཁྲིམས་དང་ལྡན་པ། དཔེ་ཆ་འདྲ་ཅུང་མཁས་ནི་ཞིག་ཡིན་ནས་བཟུང་སྟེ།
དཔེ་ཆ་མི་ཤེས་པ་ཞིག་ཡོད་ན་དེ་ལ་དངོས་ཤུགས་ཟུར་གསུམ་གང་རུང་ནས་འཕྱ་སྨོད་
བྱེད་རྒྱུ་དང་། རང་དབེན་ཁྲོད་ཅིག་ན་བསྡད་ཡོད་ནི་ཞིག་ཡིན་ན། ཡང་དགོན་པ་འདྲ།
དེ་མ་ཡིན་པའི་འཇིག་རྟེན་གྱི་བྱ་འདྲ་མི་འདྲ་སྒྲུབ་ཀི་འདུག་ནི་ཚོར་ཅིག་བཤད་ནས། ཁོ་
ཚོའི་དེ་ཆོས་མ་རེད་མི་བཟང་གི་ཞེས་པ་ལ་སོགས་པའི་ཚིག་གི་དངོས་ཤུགས་ཟུར་གང་
རུང་ནས་བཤད་དེ། རང་གིས་བཟང་བོ་ཞིག་སྒྲུབ་ཀི་ཡོད་མདོག་སྟོན་གི་འདུག་ནི་རེད།
ཡང་རང་ཉིད་རྒྱུ་ལ་ཅུང་མི་དགའ་བ་དང་རྒྱུ་མེད་ནི་ཞིག་ཡིན་ན། གཞན་རྒྱུ་ཐོག་ལ་
དགའ་མཁན། རྒྱུ་བསོག་གི་འདུག་ནི་ཞིག་ཡོད་ན་དེ་ནི་ཆོས་པ་ཅང་མ་རེད།
དེ་ལ་རྒྱུ་ནོར་ཆེ་ཞིང་སྙན་གྲགས་ལ་ཞེན་པ་ཆེན་པོ་ཡོད་པས་མི་བཟང་གི་ཞེས་པ་ལ་
སོགས་པ་བཤད་ནས་ཉེས་པ་མང་བོ་བསགས་འཇོག་ནི་རེད། ལྷག་བསམ་དཀར་བའི་
མདོ་སྡེ་ལ་སོགས་པའི་ནང་ན་ཡང་གསུངས་ཡོད་ལ། རང་ཉིད་དབེན་པའི་གནས་སུ་
བསྡད་ཡོད་ནི་རྣམས་ཀྱིས། ཁྱིམ་པ་ལ་སོགས་པའི་ཁྲོད་ན་ཡོད་པའི་བྱང་ཆུབ་སེམས་

དཔའ། ཕར་ལྟར་སྣང་ལ་བྱང་ཆུབ་སེམས་དཔའི་མཛད་སྤྱོད་ཟེར་རྒྱུ་དེ་འདྲ་མི་འདྲ་ཡིན་
ནི་རེད་ད། རང་ཅུང་བཟང་བོ་ཞིག་བྱས་ནས་བསྡད་ཡོད་པ་དེ་རྒྱུ་མཚན་དུ་བྱས་ནས་
གཞན་ལ་སྐྱོན་བརྗོད་མང་བོ་ཞིག་བྱེད་ཀི་འདུག་རྒྱུ་དེ་ལྟ་བུའི་ཉེས་པ་ཆེན་པོ་མེད་ཅེས་
མདོ་སྡེ་རྣམས་ཀྱི་ནང་ན་ཇི་འདྲའི་མང་བོ་ཞིག་གསུངས་མེད་ཁུ། དེ་བཞིན་དུ་སོ་ཐར་
གྱི་སྡོམ་པ་དེ་ཡང་རང་ལ་ཡོད་མེད་ཟེར་རྒྱུ་དེ་དཀའ་མོ་ཡིན་ཀྱང་ད་ཡོད་སྣང་ཤར་ནས་
བཟུང་སྟེ། ཡང་གཞན་ཅིག་ལ་སྡོམ་དམ་ཚིག་ཡོད་ནི་མ་རེད་ཅེས་པ་ལ་སོགས་པའི་
བརྙས་བཅོས་ཁྱད་གསོད་ལ་སོགས་པ་དེ་འདྲ་བྱེད་ཀི་བསྡད་ནས་བྱུང་། དེ་ནི་ཆོས་
པའི་གཟུགས་ཀྱིས་ཆོས་མིན་བྱེད་པ་ཞེས་པ་དེ་ཡིན་པས་གཟབ་གཟབ་འདྲ་བྱེད་དགོས་
ནི་རེད།
ནང་དགོས་ཡང་ནི་ངག་གི་ཉེས་པ་ཟེར་རྒྱུ་དེ་ཚོ་དོན་ཅི་ཡང་མེད་པ། བདེ་སྨོན་གྱི་ནང་
ན། ཁམས་གསུམ་སེམས་ཅན་བསད་ལས་སྡིག་ཆེ་བ། །བྱང་ཆུབ་སེམས་དཔའ་
རྣམས་ལ་སྐུར་བ་བཏབ། །དོན་མེད་སྡིག་ཆེན་བསགས་པ་མཐོལ་ལོ་བཤགས། །
གསུངས་བ་བཞིན་དུ། ཁམས་གསུམ་གྱི་སེམས་ཅན་ཞིག་གསོད་ནི་མ་དགོས། མི་
ཡུལ་ན་ཡོད་པའི་མི་ཚང་མ་བསད་བཞག་ན། དེ་ལ་གཏན་ནས་ཡར་ཐར་ཞིག་ཡོད་རྒྱུ་
མ་རེད་བསམ་རྒྱུའི་སྡིག་པ་ངན་པ་ཞིག་བསགས་བཞག་པས། ཐམས་ཅད་ཀྱིས་སྐྲག་
ཡོང་ས་ལྟ་བུ་ཞིག་ལ་བརྩི་ནི་རེད་ད། དཔེར་ན་རང་ཉིད་སྡོམ་པ་ཡོད་ས་ཞིག་ཡིན་
བཞག་ན། བྱང་ཆུབ་ཀྱི་སེམས་ལྡན་པའི་གང་ཟག་ཕར་ལྟར་སྣང་ལ་སྡོམ་པ་མེད་པའི་
ཚུལ་མཛད་ཡོད་རྒྱུ་ཅན་ཞིག་ཡིན་ན། དེ་ལ་ནི་སྡོམ་པ་ཡོད་ནི་མ་རེད་ཟེར་རྒྱུ་དང༌།
བཟང་བོ་ཞིག་མིན་པ་ལ་སོགས་པའི་སྐད་ཆ་བཤད་ཀི་བསྡད་ནས་བཟུང་སྟེ། ངེས་
པར་ན་ཁམས་གསུམ་གྱི་སེམས་ཅན་བསད་ལས་སྡིག་པ་ཆེན་པོ་ཞིག་བསགས་བཞག་

པ་ཡིན་པས། དེའི་ཕྱིར་ན་རང་ཉིད་ཆོས་པ་ཡིན་བསམ་ནས་བསྡད་ཡོད་ན་ཡང་། དེ་
འདྲའི་ཕྱོགས་ནས་ཀྱང་ཆོས་མིན་གྱི་བྱ་བ་འདྲ་མི་འདྲ་བྱེད་པས་ན། སུ་ཡིན་ཀྱང་རང་
ཉིད་བཟང་བོ་ཞིག་ཏུ་མི་ལྟ་བ་མེད་ལ། དེའི་ཕྱིར་ན་གཟབ་གཟབ་འདྲ་བྱས་ནས་སངས་
རྒྱས་ཀྱི་གསུང་དང་རྗེས་འཇུག་མཁས་པའི་བསྟན་བཅོས་དང་སྔོན་གྱི་བླ་མ་གོང་མའི་
ཞལ་གདམས་སོགས་ལ་བལྟས་ནས། རང་གི་རྒྱུད་ན་དེ་ལྟ་བུའི་ཉེས་པ་ངན་པ་བསག་
གི་ཨེ་ཡོད་མི་ཡོད་གཟབ་གཟབ་བྱས་ནས་ལྟ་དགོས་ནི་རེད་མ་གཏོགས། རྒྱལ་བའི་
བཀའ་དང་རྗེས་འཇུག་གི་བསྟན་བཅོས་བླ་མའི་མན་ངག་སྔོན་གྱི་བླ་མ་གོང་མ་རྣམས་
ཀྱི་ཞལ་གདམས་གང་ལ་ཡང་མ་བལྟས་རྒྱུ་ཅན་ཞིག་ཡིན་ན། སྤྱིར་རང་དེ་ལ་ནི་གཅེས་
འཛིན་ཆེ་བས་ན་རང་གི་རྒྱུད་ལ་སྐྱོན་ཞིག་ཡོད་ནའང་དེ་གོ་ནི་མ་རེད། དེའི་ཕྱིར་ན་རྒྱུན་
དུ་རང་གི་རྒྱུད་ཀྱི་འཁྲུལ་བ་ལ་བརྟགས་ནས་སྤང་བར་བྱ་རྒྱུ་ནི་གལ་ཆེའོ་གསུངས།
ཉོན་མོངས་དབང་གིས་རྒྱལ་སྲས་གཞན་དག་གི །
ཉེས་པ་གླེང་ན་བདག་ཉིད་ཉམས་འགྱུར་བས། །
གསུངས་ནས། བྱང་ཆུབ་སེམས་དཔའི་མདོ་སྡེ་རྣམས་ཀྱི་ནང་ན་གསུངས་ཡོད་ལ།
བྱང་ཆུབ་སེམས་དཔའ་ཞིག་ལ་ཉེས་པ་ཅི་ཞིག་གིས་ཆེ་བར་སངས་རྒྱས་ལ་ཡར་དྲིས་
དུས། བྱང་ཆུབ་སེམས་དཔའ་རིགས་མཐུན་གཞན་ཞིག་ལ་སྐུར་བ་འདེབས་རྒྱུ་དེ་ལྟ་
བུའི་སྡིག་པའི་ཆེ་ཞིག་གཏན་ནས་ཡོད་ནི་མ་རེད་ཅེས་གསུངས་ཡོད་ལ། དེའི་ཕྱིར་ན་
བྱང་ཆུབ་སེམས་དཔའ་དང་ཆོས་སྨྲ་བའི་གང་ཟག་ཅེས། ཆོས་སྨྲ་བའི་གང་ཟག་
དེ་ཡང་ཧ་ཅང་གི་མཁས་པ་ཞིག་ཅི་ཡང་ཡིན་མི་དགོས་ལ། སངས་རྒྱས་ཀྱི་གསུང་ཚིག་
བཞི་བའི་ཚུགས་སུ་བཅད་པ་གཅིག་ཤེས་ནི་ཤིག་ཡིན་ནས་བཟུང་སྟེ། དེ་ལ་ཆོས་སྨྲ་བ་

ཟེར་ནི་རེད། ཅིག་མཁས་ཀི་མིག་མི་མཁས་ཀི་ཞེས་སྒྲོ་འདོགས་སྐུར་འདེབས་མང་བོ་
བྱེད་ཀི་འདུག་ཉན་ནི་མ་རེད། དེ་ནི་ཉེས་པ་ཧ་ཅང་ཆེ་ཞེས་གསུངས་ཡོད་ལ། དེའི་
ཕྱིར་ན་བྱང་ཆུབ་སེམས་དཔའ་དང་ཆོས་སྨྲ་བའི་གང་ཟག་ཟེར་རྒྱུ་དེ་གར་ཡོད་མི་ཤེས་
པས། དེ་ལ་སྐྱོན་བརྗོད་རྒྱུ་དང་ངན་སྨྲས་བྱེད་རྒྱུ། ཁྱད་པར་དུ་རྡོ་རྗེ་མཆེད་གྲོགས་ཀྱི་
ནང་ཕན་ཚུན་ལ་ཕྲག་དོགས་དང་འགྲན་སེམས་བྱེད་རྒྱུ་ལ་ཧ་ཅང་གཟབ་དགོས་ནི་རེད།
རང་དང་རིགས་འདྲ། རང་དང་མཉམ་པ་རྣམས་ལ་དད་པ་ཡང་ཅང་མི་སྐྱེས་ནི་རེད།
དེ་ཡིན་ནས་བཟུང་དེ་ཚོ་ལ་ངན་སྨྲས་མང་པོ་ཞིག་ཤོར་གི་འདུག་པས། དེ་ལ་མ་གཟབ་
རྒྱུ་ཅན་ཞིག་ཡིན་ན་ཉེས་པ་ཞིག་ལ་དེ་བའི་ཆེ་ཞིག་མི་སྲིད་པ་ལྟ་བུ་ཡིན་ལ། དཔེར་ན་
རྡོ་རྗེ་མཆེད་གྲོགས་ནང་ཕན་ཚུན་ཞིག་གིས་གཅིག་གིས་གཅིག་ལ་ཚིག་ངན་ཞིག་སྨྲས་
བཞག་ན། བྱང་ཆུབ་སེམས་དཔའི་སྐབས་ཀྱི་ཉེས་པ་བརྗོད་པ་ཞེས་པ་དེ་ཡིན་པས་
ས་གསུམ་སེམས་ཅན་བསད་ལས་སྡིག་པ་ཆེ་བ་ཡིན་ལ། གསང་སྔགས་སྐབས་
ཀྱི་རྩ་བའི་དམ་ཚིག་ལྔའི་ནང་གི་གསང་བ་མི་སྨྲ་བའི་དམ་ཚིག་གཅིག་ཡིན་པས་དེ་བས་
ཀྱང་རྩ་བའི་དམ་ཚིག་ཉམས་པའི་ཉེས་པ་རེད། ས་པཎ་གྱིས་ཀྱང་གསུངས་ཡོད་ལ།
བོད་ན་སོ་སོར་ཐར་བ་གཟུགས་བརྙན་ཙམ་ཞིག་ཡོད་ནི་རེད་མ་གཏོགས།
བྱང་ཆུབ་སེམས་དཔའ་དང་སྔགས་ཟེར་རྒྱུ་དེ་བོད་ན་གཟུགས་བརྙན་ཙམ་ཞིག་ཀྱང་མེད་
ཁུ་གསུངས་ཡོད་ལ། དངོས་གནས་དེ་ལྟ་བུ་ཞིག་ཡིན་ནི་རེད། ངོ་མ་སྔགས་ཀྱི་དམ་
ཚིག་ལ་དག་མ་དག་ལྟ་བུ་དང་། བྱང་ཆུབ་སེམས་དཔའི་སྡོམ་དམ་ཚིག་ལ་འགལ་མ་
འགལ་ལྟ་རྒྱུ་ལ་སྲོལ་མ་དར་བས། འགལ་བ་ཞིག་བྱས་བཞག་ན་ཡང་ཆེ་བོ་ཞིག་ལ་
བརྩི་ནི་མ་རེད། དངོས་སུ་བླ་མ་འདྲ་བརྡུངས་ནི་བསད་ནི། རྡོ་རྗེ་མཆེད་གྲོགས་ལ་
དམེ་འདྲ་བྱས་ནས་བརྡུངས་ནི་བསད་ནི་དེ་ལྟ་བུའི་ངན་པ་ཞིག་ཡིན་ན། དམ་ཉམས་

ཟེར་ནས་བརྩོག་པ་ཞིག་ལ་བརྩི་ནི་རེད་མ་གཏོགས། དེ་ལས་གཞན་པའི་བྱང་ཆུབ་
སེམས་དཔའི་སྡོམ་པ་དང་གསང་སྔགས་ཀྱི་དམ་ཚིག་ཉམས་པའི་སྐྱོན་འདི་བྱུང་ཡོད་
ཅེས་ཡུལ་སྲོལ་གྱི་དབང་གིས་བཤད་རྒྱུ་མེད་མོད། དངོས་གནས་སངས་རྒྱས་ཀྱི་གསུང་
གཞིར་བཞག་བྱས་ནས་ཡོང་ན་དེ་ཚོ་ནི་བསམ་གྱིས་མི་ཁྱབ་པའི་ཉེས་པ་ཆེན་པོ་ཡིན་
ལ། དེའི་ཕྱིར་ན་རྒྱལ་སྲས་གཞན་དང་བྱང་ཆུབ་སེམས་དཔའ་གཞན། རྡོ་རྗེ་མཆེད་
གྲོགས་གཞན་གྱི་བར་ལ་དད་པ་དང་དག་སྣང་ནུས་ཚོད་ཀྱིས་སྦྱང་དགོས་ལ། རྒྱུན་དུ་
དད་པ་དག་སྣང་འཇོག་ཐུབ་ན་གོང་ན་མེད་པ་རེད་ད། ཡང་སེམས་ལ་འདྲ་མི་འདྲ་སྐྱེས་
ལོས་དྲག་རེ། ཉོན་མོངས་དབང་གིས་རྒྱལ་སྲས་གཞན་དག་གི །ཉེས་པ་གླེང་ན་བདག་
ཉིད་ཉམས་འགྱུར་བས། ། གསུངས་ནས། གཞན་ལ་ནི་ཅང་མི་ཐུབ་རང་ལ་ནི་ཚེ་
རབས་མང་བོའི་བར་དུ་ངན་སོང་གསུམ་ལ་འཕེན་འཇོག་བྱེད་ཀྱི། དེའི་སྡིག་པའི་ཚེ་
ཞིག་ཡོད་པ་མིན་ནོ། །
ཐེག་པ་ཆེ་ལ་ཞུགས་པའི་གང་ཟག་གིས། །
ཉེས་པ་མི་སྨྲ་རྒྱལ་སྲས་ལག་ལེན་ཡིན། །
གསུངས་ནས། ཐེག་པ་ཆེན་པོ་བྱང་ཆུབ་སེམས་དཔའི་ལམ་ལ་ཞུགས་པའི་གང་ཟག་
དག་ལ་ནི་ཉེས་པ་ངན་སྨྲས་སོགས་གཏན་ནས་བཤད་པར་མི་བྱའོ་གསུངས། གལ་ཏེ་
བྱས་བཞག་རྒྱུ་ཅན་ཞིག་ཡིན་ནའང་། བཤགས་པ་ཕྱིར་བཅོས་འདྲ་ཡག་པོ་བྱེད་དགོས་
པ་རེད་མ་གཏོགས། ཆོས་ཀྱི་གྲོགས་པོ་འདི་རིགས་ཀྱི་སྐོར་ལ་ཉེས་པ་བརྗོད་རྒྱུ་ནི་རང་
གི་རྒྱུད་ལ་ཡོན་ཏན་དང་ཉམས་རྟོགས་མི་སྐྱེ་བའི་གེགས་ཆེས་ཤིན་ཏུ་ཆེན་པོ་ཞིག་ཡིན་

པས་ན་ཉེས་པ་དེ་ཚོའི་སྐོར་གཏན་ནས་གླེང་མི་རུང་གསུངས།
རྙེད་བཀུར་དབང་གིས་ཕན་ཚུན་རྩོད་འགྱུར་ཞིང་། །
ཐོས་བསམ་སྒོམ་པའི་བྱ་བ་ཉམས་འགྱུར་བས། །
མཛའ་བཤེས་ཁྱིམ་དང་སྦྱིན་བདག་ཁྱིམ་རྣམས་ལ།
ཆགས་པ་སྤོང་བ་རྒྱལ་སྲས་ལག་ལེན་ཡིན། །
གསུངས་ནས། རྙེད་པ་དང་གཞན་གྱི་བརྩི་བཀུར་དེ་ཚོར་ཞེན་པ་ཡོད་ནས་བཟུང་
གཅིག་གིས་གཅིག་ལ་ཐོབ་རྩོད་བྱས་ནས་ཐོས་བསམ་བསྒོམ་པའི་བྱ་བ་ཚང་མ་ཡང་
ཉམས་ནས་དཔེ་ཆ་ཡང་ཤེས་ནི་མ་རེད། བསྒོམ་ཡང་རྒྱུད་ལ་སྐྱེ་ནི་མ་རེད། དེའི་ཕྱིར་
ན་རང་གི་ཁྱིམ་དང་གྲོགས་དགའ་མཛའི་ཁྱིམ་དང་། ཁྱད་པར་དུ་སྦྱིན་བདག་སོགས་ལ་
བརྟེན་ནས་གཅིག་གིས་གཅིག་ལ་ཕྲག་དོགས་དང་འགྲན་སེམས་ལ་སོགས་པའི་ཆགས་
སྡང་གི་རྩོད་པ་མང་བོ་བྱུང་ཡོང་བས། དང་པོ་ནས་དེ་ཚོ་ཕར་སྤང་ནས་དཔེ་ཆ་ལྟ་རྒྱུ་དང་
བསྒོམ་ཅུང་ཟད་རེ་ཨེ་སྐྱེ་ལྟ་རྒྱུ་དང་ཚུལ་ཁྲིམས་རྣམ་དག་རེ་སྲུང་རྒྱུ་དེའི་གལ་གྱི་ཆེ་བ་
ཞིག་མེད་ལ། ཆོས་སྒྲུབ་ན་གན་ཞིག་ལ་རྒྱུག་གི་འདུག་ཅང་དགོས་ནི་མ་རེད། མང་བོ་
ཞིག་སྒྲུབ་ཀི་ཡང་འདུག་མི་དགོས་ལ། མཐོན་པོའི་ངོ་སྲུང་དམའ་མོའི་མཐའ་སྐྱོང་རྒྱུ་
སོགས་ཅི་ཡང་དགོས་ནི་མ་རེད།
རང་རོགས་སུ་ཡིན་ཀྱང་ཆོས་མི་སྒྲུབ་ནི་རེད་མ་གཏོགས། ཁྱིམ་ནས་སྐྱིད་པོ་འདྲ་བསྡད་
དེ་བསམ་པ་དེ་ནི་དགེ་བའི་ལམ་དུ་ཨེ་འགྲོ་བལྟས་ནས་བླ་མ་ལ་དད་པ་བཞག་སེམས་
ཅན་དེ་ཚོར་སྙིང་རྗེ་རེ་བསྒོམ་ནས་བསྡད་ན། ཆེ་བོ་ཞིག་མ་སྒྲུབ་ན་ཡང་འཕྲོ་རྔ་མར་
དེས་བཟང་འགྲོ་རྒྱུ་དེ་མོ་ཡོད་ནི་རེད། ཡར་རྒྱུག་མར་རྒྱུག་འདྲ་བྱས་ནས་འདྲ་མི་འདྲ་

མང་བོ་ཞིག་སྒྲུབ་སྟེ། ཕར་བལྟས་ན་ཅི་འདྲའི་བཟང་བོ་ཞིག་ལས་ཀི་ཡོད་སྣང་། གན་
ཞིག་ན་ལྷ་ཁང་བཞེངས་ཀི་ཡོད་ཁུ། གན་ཞིག་ན་འཁོན་པ་སྡོམ་གི་ཡོད་ཁུ། གན་ཞིག་
ན་ཆོས་གསུང་གི་ཡོད་ཁུ་ཞེས་པ་ལ་སོགས་པའི་བཟང་སྣང་འཆར་ཡང་། སང་གནངས་
འཆི་ཁར་ཐམས་ཅད་ལ་སྡོམ་བརྒྱབ་ནས་ཡོང་དུས་བཟང་བོ་ཞིག་ཡིན་ན་བཟང་ལོས་
ཡོད་མོད། ངན་པ་ཞིག་ཡིན་ནས་བཟུང་ཇི་འདྲ་ཞིག་གི་ལོག་ཨེ་ཡོད་ཧ་གོ་ནི་མ་རེད།
དེའི་ཕྱིར་ན་གཙོ་བོ་སེམས་འདི་གཟབ་གཟབ་བྱས་ནས་དགེ་བའི་ལམ་དུ་བཞག་ན་ག་
ལེར་ག་ལེར་ཉན་ཡོང་ས་རེད་གསུངས།
རྩུབ་མོའི་ཚིག་གིས་གཞན་སེམས་འཁྲུག་འགྱུར་ཞིང་། །
གསུངས་ནས། ཚིག་རྩུབ་བཤད་ཀི་བསྡད་ནས་བཟུང་སྟེ་གཞན་ཆ་ཀ་མི་དགའ་བ་དང་
མ་ཟད།
རྒྱལ་བའི་སྲས་ཀྱི་སྤྱོད་ཚུལ་ཉམས་འགྱུར་བས། །
གསུངས་ནས། གཞན་ལ་ཚིག་རྩུབ་བཤད་རྒྱུ་ཅན་ཞིག་ཡིན་ན་རྒྱལ་བའི་སྲས་ཀྱི་སྤྱོད་
པ་ཉམས་འགྲོ་བས་ན། སེམས་ཅན་མཆོག་དམན་རབ་འབྲིང་སུ་ཡིན་ཀྱང་དེ་ལ་ཚིག་
རྩུབ་གནོད་སེམས་སོགས་བྱེད་ཉན་ནི་མ་རེད། མདོ་སྡེ་དཀོན་མཆོག་བརྩེགས་པའི་
ནང་ནའང་གསུངས་ཨེ་ཡོད་ཁུ། དགེ་རྒན་གྱིས་དགེ་ཕྲུག་རྡུང་ན་ཡང་། རྒྱུ་དུས་ཀྱི་
ཀུན་སློང་དགེ་སེམས་ཡིན་ཀྱང་དེ་དུས་ཀྱི་ཀུན་སློང་ཞེ་སྡང་ཡིན་པས། དེ་ཡང་བྱང་ཆུབ་
སེམས་དཔའི་སྙིང་རྗེའི་རིགས་ཅན་རྒྱུན་གཅོད་པ་ཞེས་པ་དེ་ཡིན་ཞེས་དགག་ཡོད་ལ།
དེའི་ཕྱིར་ན་བྱང་ཆུབ་སེམས་དཔའི་སྐབས་ནས་སུ་དང་སུ་ཡིན་ཀྱང་གནོད་སེམས་སྐྱེ་རྒྱུ།
ཁོང་ཁྲོ་སྐྱེ་རྒྱུ། ཚིག་རྩུབ་སྨྲ་རྒྱུ་དེ་སོགས་གཏན་ནས་ཉན་ནི་མ་རེད། དེའི་ཕྱིར་ན།

དེ་ཕྱིར་གཞན་གྱི་ཡིད་དུ་མི་འོང་བའི། །
ཚིག་རྩུབ་སྤོང་བ་རྒྱལ་སྲས་ལག་ལེན་ཡིན། །
གསུངས་སོ། །
ཉོན་མོངས་གོམས་ན་གཉེན་པོས་བཟློག་དཀའ་བས། །
གསུངས་ནས། ཉོན་མོངས་པ་ཟེར་གི་འདུག་གི་རྒྱུ་དེ་ཡུན་རིང་བོའི་བར་དུ་གོམས་སོང་
ནས་བཟུང་སྟེ། ཐད་ཀར་བཟློག་དགོས་ན་འང་དཀའ་མོ་ཞིག་ཡིན་ལ། དེའི་ཕྱིར་ན།
དྲན་ཤེས་སྐྱེས་བུས་གཉེན་པོའི་མཚོན་བཟུང་ནས། །
ཆགས་སོགས་ཉོན་མོངས་དང་པོ་སྐྱེས་མ་ཐག །
འབུར་འཇོམས་བྱེད་པ་རྒྱལ་སྲས་ལག་ལེན་ཡིན། །
གསུངས་ནས། འདོད་ཆགས་ཞེ་སྡང་ལ་སོགས་པའི་ཉོན་མོངས་པ་རྣམས་སྐྱེས་ཡོང་
ནས་བཟུང་སྟེ་དང་པོ་སྐྱེས་མ་ཐག་པ་ནས་བཟློག་དགོས་པ་ཡིན་ནོ་གསུངས། སྔོན་གྱི་
བཀའ་གདམས་པའི་བླ་མ་རྣམས་ཀྱི་རྣམ་ཐར་ཆ་ཀའི་ནང་ན་གསུངས་ཨེ་ཡོད་ཁུ། གན་
ཞིག་ལ་ཅིག་འགྲོ་དགོས་བསམ་ནས་ལྷམ་གོན་ཆས་བྱས་ཡོང་དུས། དེ་མ་ཐག་ཏུ་དྲན་
ཤེས་ཀྱིས་ཟིན་ཏེ་ང་འགྲོ་མི་ཉན་བསམ་སྟེ་ཕར་ཐུགས་དམ་ལ་བཞུགས་བཞག་ནས་
བཟུང་སྟེ། དེ་རིང་ལྟ་བུ་ལ་འགྲོ་རྒྱུ་བྱས་བཞག་ཀྱང་། སང་ཉིན་ནངས་མོ་ད་རུང་ལྷམ་
གྱི་ཁ་ན་ལངས་ནས་བསྡད་ཡོད་རྒྱུ་འདྲ་འདྲ་དེ་མོ་བྱས་ནས་ཆགས་སོགས་ཉོན་མོངས་
པ་ལ་སོགས་པའི་རྣམ་རྟོག་འདྲ་མི་འདྲ་དེ་ཚོ་བཟློག་པ་ཡིན་ལ། དེ་ལྟ་བུ་ཞིག་ང་ཚོས་
དཀའ་ན་ཡང་། ད་ཉོན་མོངས་བ་ཚབ་ཆེན་བྱ་བ་ངན་པ་དེ་འདྲ་རེ་བསམ་ཡོང་དུས།

དང་པོ་ནས་གཟབ་གཟབ་འདྲ་བྱས་ནས་བཅོས་རྒྱུ་དེ་གལ་ཆེའོ་གསུངས།
མདོར་ན་གང་དུ་སྤྱོད་ལམ་ཅི་བྱེད་ཀྱང་། །
རང་གི་སེམས་ཀྱི་གནས་སྐབས་ཅི་འདྲ་ཞེས། །
རྒྱུན་དུ་དྲན་དང་ཤེས་བཞིན་ལྡན་པ་ཡིས། །
གཞན་དོན་སྒྲུབ་པ་རྒྱལ་སྲས་ལག་ལེན་ཡིན། །
གསུངས་ནས། ད་རྒྱལ་སྲས་ལག་ལེན་གྱི་མགོ་རྔ་ན་མང་བོ་ཞིག་གསུངས་ཡོད་ཀྱང་
གནད་ཚུར་བསྡུས་བཞག་ན། སྤྱོད་ལམ་ཅི་བྱེད་ནའང་རང་གི་སེམས་འདི་ཅི་འདྲ་ཞིག་
ཡིན་པར་བརྟགས་དགོས་པ་ཡིན་ནོ་གསུངས། རང་གིས་དགེ་བ་ཞིག་བསམ་གི་ཡོད་
ས་རེད་དེ། མི་དགེ་བ་ཞིག་བསམ་གི་ཡོད་ས་རེད་བསམ་ནས་རང་སེམས་ལ་བལྟས་ན།
ཕལ་ཆེ་བ་ལུང་མ་བསྟན་དེ་མང་ནི་རེད། དེ་ནས་མི་དགེ་བ་དེ་མང་ནི་རེད། དགེ་བ་དེ་
ཅུང་ཟད་ཙམ་མ་གཏོགས་མེད་ལ། ཡོད་རྒྱུ་དེ་ཡང་བཅོས་ནས་རྒོད་རྒོད་འདྲ་མ་བྱས་ན་
རང་ཤུགས་ཀྱིས་སྐྱེས་ཟེར་རྒྱུ་དེ་དཀའ་མོ་ཡིན་མོད། ད་བཅོས་མ་ཚུན་ཆད་ཀྱིས་གཟབ་
གཟབ་འདྲ་བྱས་ནས་ཡོང་ན་ག་ལེར་ག་ལེར་དགེ་བའི་ཕྱོགས་ལ་བློ་སེམས་འཁོར་འགྲོ་
བས་ན། རྒྱུན་དུ་རང་གི་སེམས་ཀྱི་གནས་སྐབས་ཅི་འདྲ་ཞེས་དྲན་པ་དང་ཤེས་བཞིན་
གྱིས་བཟུང་ནས་གཞན་དོན་སྒྲུབ་དགོས་ཏེ། བྱང་ཆུབ་སེམས་དཔའ་ཞེས་པས་གཙོ་བོ་
གཞན་དོན་སྒྲུབ་དགོས་པ་ཡིན་ལ། གཞན་དོན་དེ་ཡང་སྒྲུབ་ཚོད་ཅིག་ཡོད་དེ། དངོས་
གནས་རང་གི་རྒྱུད་ལ་ཡོན་ཏན་ཁྱད་པར་ཅན་ལ་སོགས་པ་དེ་ལྟ་བུ་རེ་ཡོད་ན་གཞན་
དོན་སྒྲུབ་རྒྱུ་ཅན་ཞིག་ཡིན་ནའང་བཟང་མོད་། འོན་ཀྱང་རང་རྒྱུད་ལ་ཡོན་ཏན་ཁྱད་
པར་ཅན་ཞིག་མེད་ན་གཞན་དོན་སྒྲུབ་ཁུལ་བྱས་ཀྱང་། མཐར་རྔ་མ་ཞིག་ལ་རང་དོན་

ཀྱང་མི་འགྲུབ་པར་ལས་ངན་ཚབ་པོ་ཆེ་རང་གཞན་གཉིས་ཀ་ཕུང་ལ་སྦྱོར་བྱེད་ཅིག་མ་
གཏོགས་མི་ཐོན་རྒྱུ་དེ་ལྟ་བུ་ཡང་ཡོད་པས། སྔོན་གྱི་བཀའ་གདམས་པའི་བླ་མ་རྣམས་
ཀྱི་གསུང་གི་ནང་ན་ཡང་ཨེ་ཡོད་ཁུ། ལས་དང་པོ་པས་སེམས་ཀྱི་སྟེང་ནས་མཐའ་ཡས་
པའི་སེམས་ཅན་ཀུན་པོའི་དོན་སྒྲུབ་པ་ལ་བློ་སྦྱང་། ལུས་ངག་གི་སྟེང་ནས་གཙོ་བོ་ལས་
དང་པོ་པས་རང་གི་ཚུལ་ཁྲིམས་སྲུང་རྒྱུ་དང་། རང་གི་རྒྱུད་ལ་ཐོས་བསམ་སྒོམ་གསུམ་
གྱི་ཡོན་ཏན་སྐྱེ་བར་འཇོག་རྒྱུ་ནི་གལ་ཆེའོ་ཞེས་གསུངས་ཡོད་ལ། རང་གི་རྒྱུད་ལ་དད་
པ་དང་སྙིང་རྗེ་སྐྱེས་ཏེ་བརྟན་པ་ཁྱད་པར་ཅན་ཐོབ་ཡོང་ན། དེ་དུས་གཞན་གྱི་དོན་སྒྲུབ་
རྒྱུ་ཅན་ཞིག་ཡིན་ན་བཟང་བོ་ཡོང་ལ། དེ་ལྟར་མ་བྱས་པར་གཞན་དོན་སྒྲུབ་སྔ་བྱས་
བཞག་ན་མཐར་རང་གཞན་གཉིས་ཀ་གནོད་བྱེད་ཙམ་མ་གཏོགས་ཕན་མི་ཐོག་རྒྱུ་དེ་ལྟ་
བུ་ཡང་ཡོད་དོ།
དེ་ལྟར་བརྩོན་པས་བསྒྲུབས་པའི་དགེ་བ་རྣམས། །
གསུངས་ནས། ད་རྒྱལ་སྲས་ལག་ལེན་གྱི་ནང་ན་གསུངས་ཡོད་པའི་ལམ་གང་དང་གང་
ཉམས་སུ་བླང་ན་ཡང་། དེ་ལྟར་བརྩོན་པར་བྱས་པའི་དགེ་བ་ཐམས་ཅད་ནི།
མཐའ་ཡས་འགྲོ་བའི་སྡུག་བསྔལ་བསལ་བྱའི་ཕྱིར། །
གསུངས་ནས། མཐའ་ཡས་པའི་སེམས་ཅན་ཐམས་ཅད་པོ་འཁོར་བ་སྡུག་བསྔལ་གྱི་རྒྱ་
མཚོ་ལས་བསྒྲལ་ནས་རྣམ་གྲོལ་གཏན་གྱི་བདེ་བ་སངས་རྒྱས་ཀྱི་ས་ལ་འགོད་པའི་ཕྱིར་
དུ།
འཁོར་གསུམ་རྣམ་པར་དག་པའི་ཤེས་རབ་ཀྱིས། །
གསུངས་ནས། དགེ་བ་སྒྲུབ་ན་ཡང་དེ་ལ་ཞེན་ཆགས་ཡོད་ཉན་ནི་མ་རེད། དེ་བཞིན་

དུ་ང་རྒྱལ་ལ་སོགས་པ་ཡང་མེད་པའི་སྒོ་ནས་འཁོར་གསུམ་རྣམ་པར་དག་པའི་སྟོབས་
ཀྱིས་དགེ་བ་སྒྲུབ་པ་པོ། བསྒྲུབ་རྒྱུའི་དགེ་བ། སྒྲུབ་པའི་བྱ་བ་ཐམས་ཅད་ཀུན་པོ་མ་
གྲུབ་པ་དམིགས་མེད་སྟོང་བ་ཉིད་ཀྱི་ལྟ་བས་རྒྱས་ཟིན་པའི་སྒོ་ནས།
བྱང་ཆུབ་བསྔོ་བ་རྒྱལ་སྲས་ལག་ལེན་ཡིན། །
གསུངས་ནས། དགེ་བ་གང་དང་གང་བསྒྲུབས་ན་བསྔོ་བ་སྨོན་ལམ་ཡག་པོ་བྱེད་རྒྱུ་ནི་
གལ་ཆེ་ནི་རེད། དཔེར་ན་རང་གིས་ཚེ་འདིར་དཔེ་ཆ་བཟང་བོ་ཞིག་མ་ཤེས་བཞག་ན་
ཡང་། སྐྱེ་བ་ཚེ་རབས་ནས་ཀུན་ཏུ་ཐོས་བསམ་ཡག་པོ་ཞིག་ཤེས་རྒྱུ། ཚེ་འདིར་ཆོས་
ཡག་པོ་ཞིག་རྒྱུད་ལ་མ་འབྱོར་ཀྱང་། ཆོས་རྣམ་པར་དག་པ་སྒྲུབ་པར་བྱེད་པ་ལ་དགའ་
སྤྲོ་ཡོད་རྒྱུ་དང༌། དེ་ནས་ཆོས་ཚིག་བཞི་ཞིག་མ་གཏོགས་མ་བཏོན་ན་འང་དེ་ལ་སྨོན་
ལམ་ཡག་པོ་འདེབས་རྒྱུ་དང་། ཚེ་འདིར་ཚུལ་ཁྲིམས་རྣམ་པར་དག་པ་ཞིག་སྲུང་ཐུབ་མ་
བཞག་ཀྱང༌། ཧ་ལམ་རགས་རིམ་ཞིག་སྲུང་ཡོད་རྒྱུ་དེ་གཙོ་བོ་བྱས་བསྡད་ནས། དགེ་
བ་གང་བསྒྲུབས་ཐམས་ཅད་སྐྱེ་བ་ཚེ་རབས་ཀུན་ཏུ་ཚུལ་ཁྲིམས་རྣམ་པར་དག་པའི་དོན་
དུ་སྨོན་ལམ་འདྲ་བཏབ་རྒྱུ་ཅན་ཞིག་ཡིན་ན། སྐྱེ་བ་ཕྱི་མ་ལ་ངེས་པར་དུ་རང་གིས་སྨོན་
ལམ་ཇི་ལྟར་བཏབ་པའི་དོན་ཐམས་ཅད་པོ་འགྲུབ་པར་འགྱུར་ནི་རེད།
དགེ་བ་གང་བསྒྲུབས་ན་སྨོན་ལམ་གྱི་གལ་ཆེ་བ་ཞིག་གཏན་ནས་ཡོད་ནི་མ་རེད། སྤྱིར་
ན་སྦྱོར་བ་སེམས་བསྐྱེད་དངོས་གཞི་དམིགས་མེད་རྗེས་བསྔོ་བ་དམ་པ་གསུམ་གྱི་རྩེས་
ཟིན་དགོས་མོད། གལ་ཏེ་བསྔོ་བ་དམ་པས་མ་ཟིན་པར་སེམས་བསྐྱེད་རྐྱང་བ་ཙམ་གྱི་
རྩེས་ཟིན་སོང་ན་ཡང་ཐེག་པ་ཆེན་པོའི་དགེ་རྩ་ཉིད་དུ་འགྱུར་བ་རེད་དེ། གཙོ་བོ་སྨོན
ལམ་འདེབས་རྒྱུ་དེ་གལ་ཆེ་ནི་རེད། གྲུབ་ཆེན་ཨོ་རྒྱན་པའི་རྣམ་ཐར་གྱི་ནང་ན་གཞན་

ཞིག་གིས་ཁོས་གཞན་དོན་གཏན་ནས་མི་འགྲུབ་ཀི་ཅེས་བཤད་པ་ན། གཞན་དོན་
འགྲུབ་པར་བྱེད་པ་ལ་སྨོན་ལམ་ཐོབས་དང་དེའི་ནང་ན་ཡོད་པ་ཡིན་ཞེས་གསུངས་སོ། །
དེ་བཞིན་དུ་ལམ་གང་དང་གང་བསྒྲུབས་ན་ཚེ་འདིར་མ་འགྲུབ་ཀྱང་སྨོན་ལམ་རྣམ་པར་
དག་པ་རེ་བཏབ་ན་ནམ་ཞིག་ན་ངེས་པར་དུ་འགྲུབ་ཡོང་ནི་རེད། དེའི་ཕྱིར་ན་བསྔོ་བ་
དང་སྨོན་ལམ་ཡག་པོ་བྱེད་རྒྱུ་ནི་བྱང་ཆུབ་སེམས་དཔའ་རྣམས་ཀྱི་ལག་ཏུ་ལེན་བྱ་ཡིན་ནོ་
གསུངས།
མདོ་རྒྱུད་བསྟན་བཅོས་རྣམས་ལས་གསུངས་པའི་དོན། །
དམ་པ་རྣམས་ཀྱི་གསུང་གི་རྗེས་འབྲངས་ནས། །
གསུངས་ནས། མདོ་རྒྱུད་བསྟན་བཅོས་རྣམས་ཀྱི་ནང་ན་གསུངས་ཡོད་པ་དེ་ཚོ་སྔོན་གྱི་
བླ་མ་གོང་མ་རྣམས་ཀྱི་གསུང་གི་རྗེས་སུ་འབྲངས་ནས།
རྒྱལ་སྲས་རྣམས་ཀྱི་ལག་ལེན་སུམ་ཅུ་བདུན། །
རྒྱལ་སྲས་ལམ་ལ་སློབ་འདོད་དོན་དུ་བཀོད། །
གསུངས་ནས། བྱང་ཆུབ་སེམས་དཔའི་ལམ་ཉམས་སུ་ལེན་འདོད་པའི་གང་ཟག་རྣམས་
ཀྱི་དོན་དུ་བཀོད་པ་ཡིན་ནོ་གསུངས།
བློ་གྲོས་དམན་ཞིང་སྦྱངས་པ་ཆུང་བའི་ཕྱིར། །
མཁས་པ་དགྱེས་པའི་སྡེབ་སྦྱོར་མ་མཆིས་ཀྱང་། །
གསུངས་ནས། ཁོང་ནི་བློ་གྲོས་ཀྱང་དམན། དེ་ནས་སྦྱང་བ་ཡང་ཆུང་དེ་འདྲ་ཡིན་ནས་
བཟུང་སྟེ། མཁས་པ་རྣམས་ཀྱི་ཐུགས་དགྱེས་བྱེད་ཀྱི་ཚིག་གི་སྡེབ་སྦྱོར་སྙན་མོ་ཅང་ཡོད་

པ་མིན་ཀྱང་།
མདོ་དང་དམ་པའི་གསུང་ལ་བརྟེན་པའི་ཕྱིར། ། 
རྒྱལ་སྲས་ལག་ལེན་འཁྲུལ་མེད་ལེགས་པར་བསམ། །
གསུངས་ནས། རྒྱལ་བའི་བཀའ་དང་རྗེས་འཇུག་གི་བསྟན་བཅོས་ཐམས་ཅད་ཀུན་པོར་
བརྟེན་ནས་ཁོང་གིས་འདི་བཤད་ནི་ཞིག་ཡིན་པས། འདིའི་ནང་ན་ཚིག་དོན་ཐམས་ཅད་
འཁྲུལ་སོང་ནི་ནོར་སོང་ནི་དེ་འདྲ་ཅི་ཡང་མེད་པར་སྙམ་མོད།
འོན་ཀྱང་རྒྱལ་སྲས་སྤྱོད་པ་རླབས་ཆེན་རྣམས། །
བློ་དམན་བདག་འདྲས་གཏིང་དཔག་དཀའ་བྱའི་ཕྱིར། །
འགལ་དང་མ་འབྲེལ་ལ་སོགས་ཉེས་པའི་ཚོགས། །
གསུངས་ནས། ཡིན་ན་འང་བློ་དམན་བདག་ལྟ་བུ་ཞིག་གིས་རྒྱལ་སྲས་བྱང་ཆུབ་
སེམས་དཔའི་ཉམས་ལེན་ལ་འདྲ་མིན་སྣ་ཚོགས་ཡོད་པས་གཏིང་དཔག་དཀའ་བས་ན།
འདིའི་ཚིག་དོན་གྱི་ནང་ན་འགལ་བ་བྱུང་ཡོད་ས་དང་འབྲེལ་མེད་ཀྱི་ཚིག་ལ་སོགས་པའི་
ཉེས་པའི་ཚོགས་ཡོད་ན།
དམ་པ་རྣམས་ཀྱིས་བཟོད་པར་མཛད་དུ་གསོལ། །
གསུངས་ནས། ཡུལ་དམ་པ་གོང་མ་རྣམས་ཀྱིས་བཟོད་པར་མཛད་དུ་གསོལ་གསུངས།
དེ་ལས་བྱུང་བའི་དགེ་བས་འགྲོ་བ་ཀུན། །
དོན་དམ་ཀུན་རྫོབ་བྱང་ཆུབ་སེམས་མཆོག་གིས། །
གསུངས་ནས། བདག་གིས་འདི་བརྩམས་པའི་དགེ་བས་དོན་དམ་བྱང་ཆུབ་ཀྱི་སེམས་

སྟོང་ཉིད་སྤྲོས་པ་ཐམས་ཅད་དང་བྲལ་བའི་དོན་རྟོགས་པ་དང་། ཀུན་རྫོབ་བྱང་ཆུབ་ཀྱི་
སེམས་མཐའ་ཡས་པའི་སེམས་ཅན་ཐམས་ཅད་པོ་འཁོར་བ་སྡུག་བསྔལ་གྱི་རྒྱ་མཚོ་ཆེན་
པོ་ལས་བསྒྲལ་བར་འདོད་པའི་སེམས་མཆོག་རྣམ་པ་གཉིས་པོ་ལ་བརྟེན་ནས།
སྲིད་དང་ཞི་བའི་མཐའ་ལ་མི་གནས་པའི། །
སྤྱན་རས་གཟིགས་མགོན་དེ་དང་མཚུངས་པར་ཤོག །
ཅེས་གསུངས་ནས། སྲིད་པ་འཁོར་བའི་མཐའ་དང་ཞི་བ་མྱ་ངན་ལས་འདས་པའི་
མཐའ་གཉིས་ལས་གྲོལ་ཏེ། སེམས་ཅན་ཐམས་ཅད་པོ་ལ་མགོན་པོ་སྤྱན་རས་
གཟིགས་དང་མཚུངས་པའི་སྤང་རྟོགས་ཀྱི་ཡོན་ཏན་ཕུན་སུམ་ཚོགས་པ་ཐམས་ཅད་ཐོབ་
པར་གྱུར་ཅིག་ཅེས་སྨོན་ལམ་བཏབ་པའོ། །
ཅེས་པ་འདི་རང་གཞན་ལ་ཕན་པའི་དོན་དུ། ལུང་དང་རིགས་པ་སྨྲ་བའི་བཙུན་པ་ཐོགས་མེད་ཀྱིས་དངུལ་ཆུའི་རིན་
ཆེན་ཕུག་ཏུ་སྦྱར་བའོ། །དེ་ནས་རྒྱལ་སྲས་ལག་ལེན་འདི་ནི་བསམ་གྱིས་མི་ཁྱབ་པའི་བྱིན་རླབས་ཆེ་བོ་ཡོད་ས་དེ་ལྟ་
བུ་ཞིག་ཡིན་ལ། རྒྱལ་སྲས་དངུལ་ཆུ་ཐོགས་མེད་འདི་ནི་བྱང་ཆུབ་སེམས་དཔའ་དངོས་ཤིག་ཡིན་པས་དེའི་གསུང་
ཐམས་ཅད་ཀུན་པོ་ལའང་གཞན་དང་མི་འདྲ་བའི་བྱིན་རླབས་ཁྱད་པར་ཅན་ཡོད་ས་ཡིན་པས། འདི་ལ་འཆད་ཉན་
བྱེད་རྒྱུ་དང་འདོན་རྒྱུ་ལ་སོགས་པ་བྱས་ན་རང་རྒྱུད་ལ་བྱིན་རླབས་འཇུག་པའི་དགོས་པའང་ཡོད་ལ། མ་ཟད་འདིའི་
ནང་ན་ཡོད་ནི་ཐམས་ཅད་ཀྱང་ཉམས་ལེན་ཟབ་མོ་བསམ་གྱིས་མི་ཁྱབ་པའི་གནད་ཆེ་བོ་ཡོད་ས་དེ་ལྟ་བུ་ཡིན་པས།
དངོས་གནས་ཆོས་ཡག་པོ་རེ་ཨེ་འགྲུབ་བསམ་ནི་རེ་ཡོད་ན། རྒྱལ་སྲས་ལག་ལེན་ལ་སོགས་པའི་ཞལ་གདམས་
རྣམས་ལ་ཉན་རྒྱུ་དང༌། དེ་དག་གི་དོན་སེམས་རྒྱུད་ལ་ཅུང་ཙམ་རེ་ཨེ་འབྱོར་ལྟ་རྒྱུ་ནི་རང་རོགས་སུ་ཡིན་ཀྱང་གལ་ཆེ་
བ་ཡིན་ནོ། །ཞེས་དེ་ལྟར་ཆོས་འཆད་ཉན་བྱེད་པའི་དགེ་བ་འདིས་མཚོན་དུས་གསུམ་དུ་བསགས་པའི་དགེ་ཚོགས་
ཐམས་ཅད་གཅིག་ཏུ་བསྡུས་ཤིང་བསྡོམས་ཏེ། སྤྱིར་ཕན་བདེ་འབྱུང་གནས་རྒྱལ་བའི་བསྟན་པ་རིན་པོ་ཆེ་དར་ཞིང་
རྒྱས་ཏེ་ཡུན་རིང་དུ་གནས་པ་དང་། དེ་འཛིན་པའི་བསྟན་འཛིན་གྱི་སྐྱེས་བུ་རྣམས་ཀྱི་སྐུ་ཚེ་བརྟན་ཅིང་མཛད་འཕྲིན་
རྒྱས་ནས་ཐུགས་ཀྱི་བཞེད་པ་ཐམས་ཅད་གེགས་མེད་ཡིད་བཞིན་དུ་འགྲུབ་པ་དང་། ཁྱད་པར་དུ་བདག་ཅག་ལ་
བཀའ་དྲིན་མཚུངས་ཟླ་དང་བྲལ་བ་སྐྱབས་རྗེ་ཡིད་བཞིན་ནོར་བུའི་མཛད་འཕྲིན་རྒྱས་ཤིང་ཐུགས་ཀྱི་བཞེད་པ་མཐའ་
དག་ཀེག་མེད་ཡིད་བཞིན་དུ་འགྲུབ་པའི་ཆེད་དུ་ཐམས་ཅད་ཀྱིས་ཐུགས་སྨོན་ཟབ་མོ་ཞིག་གནང་བར་ཞུ་ཞུ་ཞུ།

༄༅། །ཐར་ལམ་གསལ་བའི་འོད་སྣང་ཞེས་བྱ་བ་
བཞུགས་སོ། །
མཚན་དཔེ་དུང་གི་ཟླ་བའི་འཁྲི་ཤིང་གཞན་ཕན་གསེར་གྱི་ལོ་མས་འཁྱུད། །
རྣམ་འདྲེན་རྒྱུ་སྐར་བྱེ་བའི་དབུས་ན་རི་བོང་ཅན་བཞིན་ཀུན་ནས་འཕགས། །
སྤངས་རྟོགས་ཡོན་ཏན་རྒྱ་མཚོའི་དཔལ་གྱིས་སྲིད་དང་ཞི་བའི་མཐའ་ལས་འདས། །
མཚུངས་མེད་སྟོན་པ་ཟས་གཙང་སྲས་པོ་སྒོ་གསུམ་གུས་པས་རབ་ཏུ་བསྙེན། །
ལྷོ་ནུབ་འོ་མ་ཅན་གྱི་བདུད་རྩིའི་མཚོར། །
ངོ་མཚར་འདབ་སྟོང་བཞད་པའི་ཆུ་སྐྱེས་རྩེར། །
མཛེས་སྡུག་མཚན་དཔེའི་ཟེའུ་འབྲུ་སྨིན་པའི་ལྷ། །
རྒྱལ་ཀུན་སྤྱི་གཟུགས་པད་མ་ཀ་ར་རྒྱལ། །
པད་འབྱུང་རྒྱལ་བའི་ཐུགས་ཀྱི་སྲས་གཅིག་སྣ་ནམ་སྐྱེས་བའི་རྣམ་སྤྲལ་རྗེ། །
བདུད་འདུལ་ལས་རབ་གླིང་པའི་ཟློས་གར་མཚུངས་མེད་ཆོས་རྗེ་ཡིད་བཞིན་ནོར། །
སྐྱེ་དང་ཚེ་རབས་ཕྲེང་བ་ཀུན་ཏུ་སྤྱི་གཙུག་རྒྱན་དུ་བསྟེན་ལགས་ན། །
གསང་གསུམ་བྱིན་རླབས་བདུད་རྩིའི་གྲུ་ཆར་སྙིང་དབུས་དཔྱིད་དུ་ཡང་ཡང་སྩོལ། །

འཇིཊ་མེད་མཐའ་བྲལ་ཆོས་དབྱིངས་ཀློང་ནས་འོད་གསལ་འཕྲིན་ལས་ལྷུན་གྲུབ་པས།།
སྐལ་བཟང་གདུལ་བྱ་རྒྱ་མཚོའི་མགོན་དུ་གཟུགས་སྐུ་རྣམ་པར་རོལ་བའི་གར། །
ཇི་སྙེད་ཤེས་བྱའི་ཆོས་ཀུན་གཟིགས་ལ་ཡང་དག་བློ་གྲོས་སྟོབས་རྫོགས་པ། །
ངེས་དོན་གྲུབ་པའི་དབང་ཕྱུག་ཆེན་པོར་ཟོལ་མེད་དང་བའི་ཡིད་ཀྱིས་བསྟོད། །
ཕྱི་རུ་སོ་ཐར་ཁྲིམས་ཀྱི་འདབ་སྟོང་བཞད། །
ནང་དུ་བྱང་ཆུབ་སེམས་ཀྱི་ཁོ་ལག་རྒྱས། །
གསང་བ་རིམ་གཉིས་ལམ་གྱི་ཟེའུ་འབྲུ་སྨིན། ། །
འཆི་མེད་རིག་པ་འཛིན་པའི་སྡེ་དེར་བསྔགས། །
ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱི་དོན་དུ་གཏན་བདེ་བླ་ན་མེད་པ་
ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་འཐོབ་པར་བྱ། དེའི་ཕྱིར་
དུ་དམ་པའི་ཆོས་གང་ཞིག་གསན་ནས་དོན་ཉམས་སུ་བླང་བར་བགྱིའོ་སྙམ་པའི་བསམ་
པ་བྱང་ཆུབ་མཆོག་ཏུ་སེམས་བསྐྱེད་པ་དང་བཅས་ཏེ་གསན་འཚལ། དེ་ལ་གང་གསན་
པར་བྱ་བའི་ཆོས་ནི། དམ་པ་གསུམ་གྱི་རྣམ་གཞག་དང་བདེ་བ་ཅན་དུ་སྐྱེ་བའི་རྒྱུ་བཞི་
འཆད་པ་འདི་རེད། སུ་དང་སུ་ཡིན་ཀྱང་སྐྱེ་དཀའ་བ་ལྷོ་རྒྱུད་འཛམ་བུ་གླིང་དུ་སྐྱེས།
མཇལ་དཀའ་བ་མཚན་ལྡན་གྱི་བླ་མ་རྣམས་ལ་མཇལ། འཕྲད་དཀའ་བ་དམ་པའི་ཆོས་
དང་འཕྲད་པའི་སྐབས་འདི་ན་ནི་ཁ་རྒན་གཞོན་སོགས་ཀྱི་ཁྱད་པར་མེད་གི་ཐམས་ཅད་
ཀྱིས་དམ་པའི་ཆོས་ཅུང་ཙམ་རེ་ཨེ་འགྲུབ་ལྟ་རྒྱུ་ནི་ཧ་ཅང་གལ་ཆེ་བ་ཞིག་རེད། དེ་ཡིན་
པའི་རྒྱུ་མཚན་ཡང་རང་ཅག་རྣམས་ཀྱིས་དེང་སྐབས་ཀྱི་དུས་འདི་ལ་བསམ་བློ་ཞིག་

བཏང་ན་ཡང་། འོ་ད་སེམས་ཅན་སུ་ཞིག་ཡིན་ཀྱང་བདེ་བ་ཁབ་རྩེ་ཙམ་ཞིག་ཡོད་ན་ཡོད་
པར་དགའ་མཁན་དང་སྡུག་བསྔལ་དང་མི་འདོད་པ་སྤུ་རྩེ་ཙམ་ཞིག་ཡོད་ནའང་འདི་མེད་
པར་དགའ་མཁན་ཞིག་མ་གཏོགས། བདེ་བ་མེད་ན་དགའ་མཁན་དང་སྡུག་བསྔལ་ཡོད་
ན་དགའ་མཁན་ཅིག་སེམས་ཅན་ཞིག་དང་མི་ཞིག་ཡིན་ནས་བཟུང་སྟེ་མེད་པ་དངོས་
པོའི་ཆོས་ཉིད་དུ་གྱུར་འདུག དེ་ལྟ་བུ་ཡིན་ནའང་རང་ཅག་རྣམས་ཀྱིས་ཀྱང་སྐྱེ་བ་འདི་མ་
གཏོགས་སྐྱེ་བ་གཞན་བརྒྱུད་མི་དགོས་རྒྱུ་ཅན་ཞིག་ཡིན་རྒྱུའི་ན། ཚེ་འདི་ལ་སྲོག་བཅད་
རྐུ་འཕྲོག་སོགས་བྱས་ཏེ་སྐྱིད་ནའང་སྐྱིད་ནི་རེད།
དགེ་བ་དམ་པའི་ཆོས་བསྒྲུབས་ཏེ་སྐྱིད་ནའང་སྐྱིད་ནི་རེད། དེས་ན་ཐམས་ཅད་ཀྱིས་ཚེ་
འདིར་སྐྱིད་པའི་ཐབས་ཁོ་ན་ལ་འབད་པ་བྱེད་རྒྱུ་མ་གཏོགས་དེ་ལས་གཞན་གང་ལའང་
འབད་པ་བྱེད་མི་དགོས་པ་རེད། འོན་ཀྱང་དེ་ལྟར་མ་ཡིན་ཏེ་སྐེ་བ་སྔ་ཕྱི་ཞེས་པ་དེ་བརྒྱུད་
མར་འོང་ནས་སྐེ་བ་ཞིག་ངེས་པར་ལེན་དགོས་པ་མ་གཏོགས་མི་ཚེ་འདི་ཟད་སོང་ནས་
བཟུང་སྟེ་མེ་ཤི་བ་དང་ཆུ་ཆད་པ་བཞིན་དུ་མེད་འགྲོ་བ་མ་རེད། སྐྱེ་བ་སྔ་ཕྱི་དང་དགེ་
སྡིག་གི་ལས་འབྲས་སོགས་མང་པོ་ཞིག་སྟོན་པ་ཐུགས་རྗེ་ཅན་གྱིས་གསུངས་ཀྱང་ཡོད་
ལ། གཞན་ཡང་ཁ་སང་དེ་རིང་གི་དུས་ཚོད་འདི་ལ་བསམ་བློ་ཞིག་བཏང་ནའང་སྐྱེ་བ་སྔ་
ཕྱི་སོགས་དངོས་སུ་དྲན་མཁན་ནི་ཆེས་ཤིན་ཏུ་མང་པོ་ཞིག་ཡོད་པ་རེད། འོན་ཀྱང་ནང་
བ་སངས་རྒྱས་པ་དང་དམ་པའི་ཆོས་སྒྲུབ་མཁན་ཞིག་ཡིན་ནས་བཟུང་སྟེ་སྐྱེ་བ་སྔ་ཕྱི་དང་
དགེ་སྡིག་གི་ལས་འབྲས་སོགས་ཁས་མི་ལེན་པ་གཅིག་ཀྱང་ཡོད་པ་མ་ཡིན་ནོ། །
དེ་ལྟ་བུ་ཞིག་ཡིན་ན་རང་ཅག་སུ་དང་སུ་ཞིག་ཡིན་ནའང་འདྲ། སྐྱེ་བ་གང་དང་གང་བླང་
ནའང་འདྲ། ད་སྐབས་ཀྱི་ལུས་རྟེན་འདི་ལྟ་བུ་ཞིག་གི་སྟེང་ནས་བདེ་བ་ཡོད་ན་དགའ་
མཁན་དང་། སྡུག་བསྔལ་མེད་ན་དགའ་མཁན་གྱི་སེམས་ཅན་ཞིག་གི་སྐྱེ་བ་ངེས་པར་

དུ་ལེན་དགོས་སོ། །
དེ་ལྟར་ན་ཚེ་འདི་དང་སྐྱེ་བ་ཕྱི་མའི་ཕྱི་མ་རྣམས་སུའང་རང་ལ་བདེ་སྐྱིད་དང་ལོངས་སྤྱོད་
ཀྱི་འབྱོར་བ་སོགས་ཡོད་མཁན་ཞིག་གི་སྐེ་བ་ལེན་བསམ་ནས་བཟུང་སྟེ། ཚེ་འདིར་བདེ་
ཐབས་དང་སྐྱིད་ཐབས་ཀྱི་དོན་གཅིག་པུ་ལ་བསམ་བློ་མི་གཏོང་བར་ངེས་པར་དུ་ཚེ་ཕྱི་
མའི་དོན་ལའང་བསམ་བློ་ཞིག་གཏོང་རྒྱུ་གལ་ཆེ། ཚེ་ཕྱི་མའི་བདེ་བ་དང་སྐྱིད་པ་ལ་
ཐབས་གང་གི་བཟང་སྙམ་ན་དེ་ལ་ཆོས་རྣམ་པར་དག་པ་ཞིག་བསྒྲུབ་ན་དེ་ལས་བཟང་
ཞིག་ཡོད་པ་མ་ཡིན་ནོ། །དེ་ཡིན་ནས་བཟུང་སྟེ་ཐམས་ཅད་ཀྱིས་ཆོས་རྣམ་པར་དག་
པ་ཞིག་སྒྲུབ་པར་བྱེད་པ་ལ་ཁ་རྒན་གཞོན་མེད་ཀི་མི་སྐྱ་ཕོ་མོ་སུ་དང་སུ་ཞིག་ཡིན་ཀྱང་
ཐམས་ཅད་ཀྱིས་འབད་དགོས་པ་ཡིན་ནོ། །
མི་ཁ་ཅིག་གིས་ཆོས་ཞེས་པ་དེ་རྒས་དུས་འཆི་ཁར་མ་གཏོགས་ལོ་ན་ཆུང་བའི་དུས་སུ་
སྒྲུབ་མི་དགོས་པའི་སྣང་བ་ཡང་འཆར་ནི་རེད། འོན་ཀྱང་སུ་དང་སུ་ཡིན་ཡང་མི་ཞིག་གི་
སྐྱེ་བ་བླངས་ཡོད་ནས་བཟུང་སྟེ། རྒས་དགོས། ན་དགོས། འཆི་ཡང་དགོས་ཏེ་ཐམས་
ཅད་ཀྱིས་སྐྱེ་འཆི་ཟེར་རྒྱུ་དེ་བརྒྱུད་མར་མྱང་དགོས་པ་ཞིག་མ་གཏོགས་སྐྱེ་འཆི་མྱང་མི་
དགོས་པ་ནི་གཅིག་ཀྱང་ཡོད་པ་མིན་ནོ། །དེའི་ཕྱིར་ན་ཐམས་ཅད་ཀྱིས་དགེ་བ་རྣམ་པར་
དག་པ་ཞིག་རང་རང་གི་ནུས་ཚོད་དང་རང་རང་གིས་ཐུབ་ཚོད་ཀྱི་སྒོ་ནས་ཨེ་འགྲུབ་ལྟ་
རྒྱུ་ནི་ཧ་ཅང་གལ་ཆེ་བ་ཞིག་རེད། དེ་ཡང་ཐམས་ཅད་ཀྱིས་ཆུང་དུས་ནས་བཟུང་དགེ་
བ་སྒྲུབ་པ་ལ་གོམས་པར་བྱས་ན་ཧ་ཅང་ལེགས་པོ་རེད། གཞན་དུ་ན་རྒས་པའི་དུས་སུ་
འཆི་བ་ལ་འཇིགས་ནས་དགེ་བ་བསྒྲུབ་འདོད་ཀྱི་བློ་སྐྱེ་མཁན་ཡོད་ཀྱང་དེའི་ཚེ་ན་འགྲུབ་
ཡང་ཆེན་པོ་ཞིག་འགྲུབ་ནི་མ་རེད། འགྲུབ་ཀྱང་ཕན་པའང་ཆེན་པོ་ཞིག་ཨེ་ཡོད་མི་ཤེས།
དེས་ན་དགེ་བ་སྒྲུབ་པར་བྱེད་པ་ལ་ད་ཅི་ཞིག་ཤེས་དགོས་པ་ཡིན་ཞེ་ན། དེ་ལ་སྒྲུབ་

ལུགས་བཟང་པོ་ཞིག་ངེས་པར་ན་ཤེས་དགོས་ཏེ། དགེ་བ་སྒྲུབ་ལུགས་བཟང་པོ་ཞིག་
མ་ཤེས་ན་དེ་ལ་དགེ་བ་སྒྲུབ་འདོད་ཀྱི་བསམ་བློ་སྐྱེས་ཀྱང་དགེ་བ་ཡག་པོ་ཞིག་འགྲུབ་
ནི་མ་རེད། སྤྱིར་དགེ་བ་སྒྲུབ་ལུགས་ཤེས་རྒྱུ་དེ་ཡང་གལ་ཆེ་བ་ཞིག་རེད། དེ་ལས་ཀྱང་
ཤེས་བཞིན་དུ་བསྒྲུབ་རྒྱུ་དེ་ནི་ཧ་ཅང་གིས་གལ་ཆེ་བ་ཞིག་རེད། མི་ལ་ལས་མ་ཤེས་པས་
མི་འགྲུབ་རྒྱུ་དང་། མི་བསྒྲུབ་རྒྱུ་ཡང་མང་ནི་རེད། དེང་སང་ལ་ལ་ཞིག་གིས་ཤེས་ཀྱང་འོ་
ད་དེ་ལྟར་ཟེར་ནི་རེད། དེ་ལྟར་ཡིན་ནི་རེད། བསམ་རྒྱུ་མ་གཏོགས་ཤེས་བཞིན་དུ་ལག་
ལེན་དུ་མི་གདབ་པ་ནི་ཆེས་ཤིན་ཏུ་མང་པོ་ཞིག་ཡོད་ནི་རེད། དགེ་བ་སྒྲུབ་པར་བྱེད་པ་ལ་
ཡང་། སྒྲུབ་རྒྱུའི་དགེ་བ་ནི། ཕྱག་འཚལ་རྒྱུ། སྐོར་བ་བྱེད་རྒྱུ། མ་ཎི་འདོན་རྒྱུ། ཁ་ཏོན་
འདོན་རྒྱུ་ལ་སོགས་པ་འདི་ཡིན། སྒྲུབ་ལུགས་ལ། སྤྱིར་ན་སངས་རྒྱས་ཀྱིས་བཀའ་རྒྱ་ཆེ་
ཞིང་ལུང་གྲངས་མང་པོ་ཞིག་གསུངས་ཡོད་མོད། དེའི་ནང་ནས་ཀྱང་དགེ་བ་སྒྲུབ་པར་
བྱེད་པ་ལ་མེད་དུ་མི་རུང་བ་འགའ་རེ་ཡོད་ནི་རེད། དེ་གང་ཡིན་ཞེ་ན།
དེ་ནི་ངེས་པར་ན་དགེ་བའི་ཐོག་མཐའ་བར་གསུམ་གང་དུའང་ཚང་དགོས་པ་རྣམས་རེད།
འོ་ན་དེའི་ནང་གི་ཐོག་མར་གང་ཚང་དགོས་ཞེ་ན། ཐོག་མར་བླ་མ་དཀོན་མཆོག་གསུམ་
ལ་སྐྱབས་སུ་འགྲོ་བར་བྱ་བ་ནི་དགེ་བ་སྒྲུབ་པར་བྱེད་པ་ལ་མེད་དུ་མི་རུང་བ་ཞིག་ཡིན་
ནི་རེད། སྐྱབས་འགྲོ་ཡག་པོ་ཞིག་རྒྱུད་ན་མ་ཡོད་ནས་བཟུང་སྟེ། དགེ་བ་སྒྲུབ་པར་བྱེད་
ནའང་དགེ་བ་རྣམ་པར་དག་པ་ཞིག་ཏུ་འགྱུར་ཐུབ་ནི་མ་རེད། ཁྱེད་ནང་པ་སངས་རྒྱས་
པ་རེད་མ་རེད་ཀྱི་ཚད་འཇོག་བྱེད་དེ་ཡང༌། ཕྱིའི་ཆ་ལུགས་ཆོས་གོས་སུ་བརྗེས་པ་དང་
མ་བརྗེས་པ་ཙམ་ཞིག་གིས་ཀྱང་ནང་བ་སངས་རྒྱས་པ་ཡིན་མིན་གྱི་ཁྱད་པར་འཇོག་གི་
ཡོད་ནི་མ་རེད། དཔེ་དེ་བཞིན་དུ། ལག་ལ་ཕྲེང་བ་བཟུང་། ཁ་ཏོན་བཏོན་འཁོར་ལོ་
བསྐོར། ཕྱག་འཚལ་བ་སོགས་ཇི་ལྟར་བྱས་ཀྱང་ཁྱེད་ཀྱི་སེམས་སྟེང་ནས་བླ་མ་དཀོན་

མཆོག་གསུམ་པོར་ཡིད་ཆེས་ཀྱི་དད་པ་ཞིག་མེད་ནས་བཟུང་། ཁྱེད་ལ་ནང་པ་སངས་
རྒྱས་པ་དང་སངས་རྒྱས་ཀྱི་ཆོས་སྒྲུབ་མཁན་ཞིག་གི་མིང་ཐོགས་ནི་མ་རེད། དེ་ལ་བན་སྐྱ་
སེར་འབྱེད་རྒྱུ་མེད་ཀི་སུ་དང་སུ་ཡིན་ནའང་འདྲ། རྒད་པོ་རྒན་མོ་འགའ་རེས་འདང་ཞིག་
བརྒྱབ་ན་ལུས་ལ་ཆོས་གོས་རྣམ་གསུམ་གྱོན་པ་ཞིག་ཡིན་ནས་བཟུང་སྟེ་ནང་བ་སངས་
རྒྱས་པ་དང་སངས་རྒྱས་ཀྱི་ཆོས་སྒྲུབ་མཁན་ཞིག་ཡིན་པར་བསམ་ཡང༌། འོ་དེ་ལྟ་བུ་ཞིག་
གིས་ནང་བ་སངས་རྒྱས་པར་འགྱུར་ནི་མ་རེད།
དེའི་ཕྱིར་ན་ནང་བ་སངས་རྒྱས་པ་བན་སྐྱ་སེར་ཕོ་མོ་སུ་དང་སུ་ཞིག་ཡིན་ནའང་ཆོག དེ་
ལ་ཐོག་མར་ནང་བ་སངས་རྒྱས་པ་ཡིན་པར་བྱེད་པ་ལ་བླ་མ་དཀོན་མཆོག་གསུམ་པོ་ལ་
སྐྱབས་སུ་འགྲོ་བའི་ཁས་ལེན་ཡག་པོ་ཞིག་རང་རྒྱུད་ན་ངེས་པར་དུ་ཡོད་དགོས། སྐྱབས་
འགྲོ་ཞེས་པ་དེ་སུ་ཞིག་ལ་སྐྱབས་སུ་འགྲོ་དགོས་པ་ཡིན་ཞེ་ན། བླ་མ་དཀོན་མཆོག་
གསུམ་པོ་སྟེ། དེ་ལས་སངས་རྒྱས་ནི་སངས་རྒྱས་མགོན་པོ་འོད་དཔག་མེད། སྟོན་པ་
ཤཀྱཱ་ཐུབ་པ། སངས་རྒྱས་སྨན་གྱི་བླ་མ་ལ་སོགས་པ་དེ་རྣམས་ཡིན། དེ་ལྟ་བུའི་སངས་
རྒྱས་དེ་དག་རྣམས་ནི་ང་ཇི་སྲིད་སངས་མ་རྒྱས་བྱང་མ་ཆུབ་ཀྱི་བར་དུ་ངས་སྟོན་པ་ཉིད་
དུ་འཛིན་རྒྱུ་ཡིན་བསམ་སྟེ་དམ་བཅའ་བརྟན་པོ། འཆི་བ་སྲོག་ལ་ཐུག་ཀྱང་མི་འདོར་བ་
ཞིག་ངེས་པར་དུ་རང་རྒྱུད་ན་ཡོད་དགོས་སོ། །
དེ་ནས་ཆོས་ལ་སྐྱབས་སུ་འགྲོ་བ་ནི། ཆོས་ནི་སངས་རྒྱས་དང་བྱང་ཆུབ་སེམས་དཔའ་
རྣམས་ཀྱི་ཐུགས་རྒྱུད་ན་བཞུགས་པའི་དད་པ་དང་སྙིང་རྗེ་ལ་སོགས་པ་དེ་དག་དང་། དེ་
མ་ཡིན་པའི་གསུང་རབ་གླེགས་བམ་ཡི་གེ་ན་གཅིག་ཡན་ཆད་རེད། དེ་ལྟ་བུའི་ཆོས་དེ་
ནི་དམ་པའི་ཆོས་སྒྲུབ་ནི་ཞིག་ཡིན་ནས་བཟུང་སྟེ་ཉམས་སུ་ལེན་རྒྱུ་ནི་གལ་ཆེ་བ་རེད།
དེའི་ཕྱིར་ན་ངས་དམ་པའི་ཆོས་མ་ཡིན་པའི་ཉམས་ལེན་སྣ་གཅིག་ཀྱང་མི་བྱེད་པར་དམ་

པའི་ཆོས་འདི་ཉམས་སུ་ལེན་རྒྱུ་ཡིན་བསམ་པའི་དམ་བཅའ་འཆི་བ་སྲོག་ལ་བབས་ཀྱང་
མི་འདོར་བ་བྱེད་དགོས། དགེ་འདུན་ལ་སྐྱབས་སུ་འགྲོ་བ་ནི། དགེ་འདུན་པ་ནི་ས་ལ་
གནས་པའི་བྱང་ཆུབ་སེམས་དཔའ་དང་སེམས་མ་རྣམས་ཡིན་ལ་དེ་ལས་གཞན་པའི་བླ་
མ་རྣམ་པ་དང་བླ་སེར་རྣམ་པ་དེ་དག་ལའང་འཕགས་པའི་དགེ་འདུན་པ་ཟེར་རོ། །དེ་
ལ་ཡང་ང་ཇི་སྲིད་འཚོ་བའི་བར་སངས་མ་རྒྱས་བྱང་མ་ཆུབ་ཀྱི་བར་དུ་ངས་དགེ་འདུན་
པ་འདི་རྣམས་ལམ་སྒྲུབ་པར་བྱེད་པའི་གྲོགས་སུ་བརྟེན་རྒྱུ་ཡིན་བསམ་སྟེ་ཁས་བླང་དམ་
བཅའ་བརྟན་པོ་ཞིག་རང་རྒྱུད་ལ་ཡོད་དགོས་སོ། །
དམ་བཅའ་བརྟན་པོའི་ཚད་ནི་གཞན་ཞིག་གིས་རང་ལ་ཡང་ན་ཁྱོད་ཀྱི་མགོ་བོ་གཅོད་
པར་བྱེད། དེ་མིན་ན་ཁྱོད་ཀྱིས་བླ་མ་དཀོན་མཆོག་གསུམ་པོ་སྤོངས་ཞེས་བཤད་དེ་བྱ་
ཐབས་གཞན་དང་བྲལ་བར་གྱུར་ཀྱང་། ད་ངའི་མགོ་བོ་གཅོད་ཀྱི་འཇུག་མ་གཏོགས་བླ་
མ་དཀོན་མཆོག་གསུམ་པོ་མི་སྤོང་སྙམ་པའི་དམ་བཅའ་ཞིག་ངེས་པར་ན་ཡོད་དགོས་ནི་
རེད་མ་གཏོགས། དེ་མེད་ན་ནང་བ་སངས་རྒྱས་པ་ཟེར་བའི་མིང་ཞིག་ཐོགས་ནི་མ་རེད།
དེ་བས་ན་དམ་པའི་ཆོས་གང་དང་གང་སྒྲུབ་པར་བྱེད་པ་ལ་ཡང་འགོ་ལ་བླ་མ་དཀོན་
མཆོག་གསུམ་པོ་སྐྱབས་གནས་སུ་ཁས་བླངས་ཏེ་སྐྱབས་སུ་འགྲོ་དགོས་པ་རེད། ཆོ་ག་
གང་དང་གང་བཏོན་ཀྱང་འགོ་ན་སངས་རྒྱས་ཆོས་ཚོགས་མ་སོགས་སྐྱབས་འགྲོ་དང
སེམས་བསྐྱེད་རེ་ཡོད་རྒྱུ་དེ་ཡང་མེད་དུ་མི་རུང་བ་དང་གལ་ཆེ་བའི་ཕྱིར་ན་བཞག་ནི་རེད།
དེ་དག་གི་དོན་གོ་བ་ཙམ་གྱིས་མི་ཆོག རང་གིས་རང་སེམས་ལ་འོ་ད་ངས་བླ་མ་དཀོན་
མཆོག་གསུམ་པོ་ཁ་ཞེ་གཉིས་མེད་ཀྱི་སྒོ་ནས་སྐབས་སུ་འཛིན་རྒྱ་ཡིན་བསམ་དགོས་སོ།།
དེ་ལ་སྐྱབས་འགྲོ་མེད་པ་ཞིག་གིས་དགེ་བ་ཁྲི་ཁྲི་འབུམ་འབུམ་མང་པོ་བསྒྲུབས་པ་ལས་
སྐྱབས་འགྲོ་ཡོད་པའི་ནང་བ་སངས་རྒྱས་བ་ཞིག་གིས་མ་ཎི་གཅིག་བཏོན་ན་དེའི་ཕན་

ཡོན་བཟང་ནི་རེད། འོན་ཀྱང་ད་དུང་ཐེག་པ་ཆེན་པོའི་དགེ་རྩ་ཞེས་པ་བྱང་ཆུབ་སེམས་
དཔའི་དགེ་རྩ་ཞིག་འགྲུབ་པར་བྱེད་པ་ལ། བྱམས་སྙིང་རྗེ་བྱང་ཆུབ་ཀྱི་སེམས་ཡག་པོ་
ཞིག་རྒྱུད་ན་ངེས་པར་དུ་ཡོད་དགོས། བྱང་ཆུབ་ཀྱི་སེམས་དེ་ཡང་དང་པོ་ཉིད་ནས་ཡོད་
མཁན་ཞིག་དཀོན་ནི་རེད། འོན་ཀྱང་དགེ་བ་གང་དང་གང་ཞིག་བསྒྲུབ་རྒྱུ་ཡིན་ནའང་།
དཀྱིལ་ཞིག་ན་འདོན་རྒྱུ་བསྒྲུབ་རྒྱུ་ཆེན་པོ་ཞིག་ཡོད་སྣང་ཤར་ནས་དེ་གལ་ཆུང་དུ་མི་
འཇོག་པར། འགོ་འཛིན་དུས་ནས་བཟུང་འདི་དག་རང་གི་རྒྱུད་ལ་སྐྱེ་ངེས་ཞིག་བྱེད་རྒྱུ་ནི་
གལ་ཆེ་བ་རེད། བྱམས་སྙིང་རྗེ་བྱང་ཆུབ་ཀྱི་སེམས་ཞེས་བྱ་བ་དེ་ནི་སེམས་ཅན་ཐམས་
ཅད་ཀུན་པོ་ལ་དམིགས་ཏེ་བསྒོམ་དགོས། དཔེར་ན་རང་ཡང་བདེ་ན་དགའ་བ་དང་
སྡུག་ན་མི་དགའ་བ་ཞིག་རེད། དེ་བཞིན་དུ་སེམས་ཅན་འབའ་འབུ་སྲོག་ཆགས་གྲོག་མ་
ཡན་ཆད་པོ་སུ་ཡིན་ཀྱང་རང་རང་བདེ་ན་དགའ་བ་སྡུག་ན་མི་དགའ་བ་ཞིག་མ་གཏོགས་
གཅིག་ཀྱང་ཡོད་པ་མ་ཡིན་པས། རང་དང་གཅིག་མཚུངས་ཡིན་ནོ། །
དེའི་ཕྱིར་ན་སེམས་ཅན་ཐམས་ཅད་ཀུན་པོ་ལ་ཡང་སྡུག་བསྔལ་དང་བྲལ་བར་གྱུར་
ཅིག་བདེ་བ་དང་ལྡན་པར་གྱུར་ཅིག་བསམ་དགོས། སེམས་ཅན་ཐམས་ཅད་ལ་བདེ་བ་
དང་ལྡན་སྡུག་བསྔལ་དང་བྲལ་བ་ཞིག་འོང་དགོས་ན། རང་ལ་སངས་རྒྱས་ཀྱི་གོ་འཕང་
འཐོབ་དགོས། རང་ལ་སངས་རྒྱས་ཀྱི་གོ་འཕང་ཐོབ་ན། ངེས་པར་དུ་སེམས་ཅན་ཐམས་
ཅད་པོ་ཡང་བདེ་བ་དང་ལྡན། སྡུག་བསྔལ་དང་བྲལ་བའི་གནས་ལ་དགོད་ཐུབ་ནི་རེད།
དེའི་ཕྱིར་ན་ངས་སེམས་ཅན་ཐམས་ཅད་ལ་བདེ་བ་དང་ལྡན་སྡུག་བསྔལ་དང་བྲལ་བར་
བྱ་བའི་ཆེད་དུ། སངས་རྒྱས་ཀྱི་གོ་འཕང་ཞིག་བསྒྲུབ་དགོས་བསམ་ནས་དགེ་བ་སྒྲུབས།
ཡང་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་པར་བྱ་བའི་ཆེད་དུ་
ནུབ་བདེ་བ་ཅན་གྱི་ཞིང་ཁམས་ལ་སྐྱེ་བར་བྱ་བསམ་སྟེ་འདུན་པ་གཏད་ནའང་ཆོག་ལ།

དེ་ལྟར་ན་བདེ་བ་ཅན་གྱི་ཞིང་ཁམས་ཀྱི་རྣམ་པ་དེ་ཡང་རང་གི་ཡིད་ལ་ཡང་ནས་ཡང་དུ་
སྒོམ་པ་སོགས་ཞིང་ཁམས་དེ་ལ་སྐྱེ་བར་བྱེད་པའི་ལམ་ཡང་དག་ཞིག་སྒྲུབ་རྒྱུ་ནི་གལ་ཆེ་
བ་རེད། མདོར་ན་དེ་ལྟ་བུའི་བྱམས་སྙིང་རྗེ་བྱང་ཆུབ་ཀྱི་སེམས་ཞེས་བྱ་བ་འདི་ནི། དགེ་
བ་བསྒྲུབ་ནི་ཞིག་ཡིན་ནས་བཟུང་སྟེ་ཐོག་མར་མེད་དུ་མི་རུང་བ་ཞིག་ཡིན་ནི་རེད།
དེ་ནས་དགེ་བ་གང་དང་གང་བསྒྲུབ་རྒྱུ་ཡིན་ནའང་། ད་རང་གི་སེམས་འདི་གཡེང་སོང་
ནས་བཟུང་སྟེ། སངས་རྒྱས་ཀྱི་གསུང་གི་ནང་ན་ཡང་དགེ་བ་ཆེན་པོ་ཞིག་ཡོད་གསུངས་
ཡོད་ནི་མ་རེད། དེས་ན་ལུས་ངག་གི་ཕྱག་འཚལ་རྒྱུ། སྐོར་བ་བྱེད་རྒྱུ། མ་ཎི་འདོན་རྒྱུ་
འདི་དག་རྣམས་ཀྱང་བཟང་ནི་ལོས་བཟང་ཡང་། གཙོ་བོ་སེམས་འདི་ལམ་ལ་འཇོག་
རྒྱུ་ནི་ཧ་ཅང་གི་གལ་ཆེ་བ་ཞིག་རེད། ད་འུ་ཅག་གིས་དེང་སང་གི་དུས་སྐབས་འདི་ལ་
བསམ་བློ་ཞིག་གཏོང་རྒྱུ་ཡིན་ནའང་། དགེ་བ་སྒྲུབ་བདག་མང་མང་ནི་རེད། འོན་ཀྱང་སུ་
དང་སུ་ཡིན་ན་དགེ་བ་གང་ཞིག་བསྒྲུབས་ཀྱང་། གཞན་གྱི་ལད་མོ་ལྟ་བུ་ཞིག་བྱེད་རྒྱུ་མ་
གཏོགས། རང་སེམས་ལ་འདང་བརྒྱབ་ནས་དགེ་བ་སྒྲུབ་མཁན་དེང་སང་དཀོན་མོ་རེད།
འོན་ཀྱང་དེ་ལྟ་བུ་མི་བྱེད་པར་རང་གི་སེམས་ལ་ཞིབ་ཏུ་བསམ་བློ་ཞིག་བཏང་ནས། བླ་
མ་དཀོན་མཆོག་གསུམ་ལ་སྐྱབས་སུ་སོང༌།
དེ་ནས་སེམས་ཅན་ཐམས་ཅད་ཀུན་པོ་ལ་བདེ་བ་དང་ལྡན་པར་བྱ་བའི་ཆེད་དང་། སྡུག་
བསྔལ་དང་སྡུག་བསྔལ་གྱི་རྒྱུ་དང་འབྲལ་བར་བྱ་བའི་ཆེད་དུ་ངས་དགེ་བ་འདི་སྒྲུབ་ནི་
ཡིན་བསམ། དེ་ནས་སེམས་མ་གཡེང་བར་བསྡད་ནས། མ་ཆྀ་འདོན་རྒྱུ་འཁོར་ལོ་སྐོར
རྒྱུ། སྙུང་གནས་སྲུང་རྒྱུ་ལ་སོགས་པ་བྱེད་དགོས། མི་ལ་ལ་ཞིག་གིས་ཁོས་མང་བོ་ཞིག་
བཏོན་མང་བོ་ཞིག་བསྒྲུབས་ཀྱང་ང་ལ་འབྲས་བུ་ནི་ཅི་ཡང་རིག་རྒྱུ་དང་མཐོང་རྒྱུ་མེད།
འདི་ཅི་ཡིན་ནམ་དགེ་བ་བསྒྲུབ་ན་འབྲས་བུ་མེད་པ་ཞིག་ཨེ་ཡིན་བསམ་ནས། ཐེ་ཚོམ་

ཟ་བ་ཡང་མང་པོ་ཞིག་ཡོད་ནི་རེད། དེ་ཚོར་ཁག་ཡོད་པ་མ་ཡིན་ཏེ། ཁྱེད་ཀྱིས་རྒྱུ་འབྲས་
ཀྱི་གནད་དེ་མ་ཤེས་ནི་རེད། ད་རྒྱུ་འབྲས་ལ་བསམ་བློ་བཏང་ན། གཙོ་བོ་ནི་ཁྱེད་ཀྱིས་
རང་གི་སེམས་ཐོག་ན་ཇི་ལྟ་བུ་ཞིག་ལ་བསམ་བློ་གཏོང་གི་ཡོད་པ་ཡིན། ཇི་ལྟ་བུ་ཞིག་
ལ་བསམ་བློ་བཏང་སྟེ་དགེ་བ་སྒྲུབ་ཀྱིན་ཡོད་གི དེ་ལ་བསམ་བློ་གཏོང་དགོས་པ་ཡིན།
དཔེར་ན་མ་ཎི་ཕྲེང་སྐོར་གཅིག་གི་ནང་ན་ཁྱེད་ཀྱིས་བླ་མ་དཀོན་མཆོག་གསུམ་ལ་དད་
པ་དང་ཡིད་ཆེས་བཞག་སྟེ་བཏོན་པ་དུ་ཡོད་ཀི
སེམས་གཡེང་ནས་བཏོན་པ་དུ་ཡོད་ཀི དེ་བཞིན་དུ་ཁྱེད་ཀྱིས་མ་ཎི་ཁྲི་ཞིག་བཏོན་ཡོད་
རྒྱུ་ན། ཆོས་ཀྱི་ནང་ན་ཡོད་དགོས་པར་གསུངས་པའི་བྱམས་པ་དང་སྙིང་རྗེ་བྱང་ཆུབ་
སེམས་ཀྱི་རྩིས་ཟིན་ནས་བཏོན་པའི། མ་ཎི་ཕྲེང་སྐོར་ཅི་ཡོད་ཀི མེད་ནི་ཅི་ཡོད་བལྟས་
ནས་འདང་ཞིག་རྒྱོབས་དང་། མེད་པ་རྣམས་ནི་ཐར་བའི་ས་བོན་འཇོག་བྱེད་ཀྱི་རྒྱུ་ཙམ་
ལོས་ཡིན་མ་གཏོགས། དོན་དངོས་པོའི་སྟེང་ན་དགེ་བ་རྣམ་པར་དག་པ་ཞིག་ཏུ་གྱུར་
ཡོད་ནི་མ་རེད། སངས་རྒྱས་བཅོམ་ལྡན་འདས་ཀྱིས་དགེ་བ་འདི་སྒྲུབ་ན་འབྲས་བུ་འདི་
འབྱུང་བ་ཡིན་ཞེས་དངོས་སུ་གསུངས་ཡོད་པའི་བསྒྲུབ་རྒྱུའི་དགེ་བ་དེ་ནི། ལུས་ངག་
ཡིད་གསུམ་པོ་དགེ་བའི་སྟེང་ལ་བཀོལ་ཐུབ་ཡོད་རྒྱུའི་དགེ་བ་དེ་ལ་གསུངས་ཡོད་པ་མ་
གཏོགས། དེ་ལས་གཞན་པ་ཞིག་ལ་གསུངས་ཡོད་པ་མ་ཡིན་ནོ། །
དེས་ན་གཞན་ཞིག་གིས་ཕྱག་ཁྲི་ཕྲག་མང་པོ་ཞིག་ཁས་བླངས་བ་ན། ཐོག་མར་ངས་ཀྱང་
དེ་ལྟ་ཞིག་ཁས་ལེན་བྱེད་དགོས་སྙམ་པའི་བསམ་པ་ཙམ་ཞིག་མ་གཏོགས་མེད་པ་དང༌།
རྗེས་སུ་ཕྱག་འཚལ་བའི་སྐབས་སུ་ཡང་། སུ་མགྱོགས་གང་མགྱོགས་དང་སླ་ཐབས་དང་
མང་ཐབས་གྲངས་སུ་མང་གང་མང་ཞིག་ལ་གཙོ་བོར་བཟུང་སྟེ་ཕྱག་འཚལ་ས་དེའང་
གོང་ས་མཐོན་པོ་ཅན་ཡར་ལ་ལངས་སླ་མོ་ཅན་ཞིག་ནས་འཚལ་བ་དང་། དེ་ནས་འཚལ་

བའི་སྐབས་སུ་ཡང་ཡར་ལྟ་མར་ལྟ་བྱས་ཏེ། ཁ་གཡེང་དང་མིག་གཡེང་ལ་སོགས་པ་བྱེད་
བཞིན། འཚལ་རྒྱུ་ཞིག་མ་གཏོགས་འགོ་ན་སྐྱབས་འགྲོ་དང་སེམས་བསྐྱེད། བར་ན་དད་
པ་དང་སྙིང་རྗེ། མཇུག་ན་བསྔོ་བ་དང་སྨོན་ལམ་གྱིས་སེམས་མ་བཅོས་ན། དེ་ནི་དགེ་བ་
རྣམ་དག་ཞིག་གི་གྱུར་ཡོད་ཟེར་རྒྱུ་དེ་དཀའ་མོ་ཡིན་ནོ། །
དཔེར་ན་འགྲན་སེམས་ཀྱི་སྒོ་ནས། གཞན་ཞིག་གིས་ཕྱག་འབུམ་ཐེར་ཞིག་འཚལ་ཡོད་
གི་ཟེར་ནས་ཅིག་བཤད་ནས་བཟུང་སྟེ། ངས་ཀྱང་ཕྱག་འབུམ་ཐེར་ཞིག་འཚལ་དགོས།
ཐམས་ཅད་ཀྱིས་ང་ལ་ཡང་བཟང་གི་ཡག་གི་ཟེར་ནས་ཨེ་བཤད་སྙམ་སྟེ་སྒྲུབ་པ་ལྟ་བུ་
རེད། དེས་མཚོན་ནས་གཞན་ལ་འགྲན་སེམས་དང་ཕྲག་དོག་གནོད་སེམས་ཀྱིས་ཀུན་
ནས་སློང་བཞིན་ཕྱག་འཚལ་བ་བསྐོར་བ་བྱེད་པ་སོགས་དགེ་བ་གང་སྒྲུབ་ཀྱང་ཕན་ཡོན་
ཆེན་པོ་ཞིག་ཡོད་ཟེར་རྒྱུ་དེ་དཀའ་མོ་ཡིན། དེས་ན་ཕྱག་གཅིག་ཙམ་མ་གཏོགས་མ་
འཚལ་ཡང་དེ་ནི་དག་མོ་ཡག་པོ་ཞིག་ཨེ་ཡོང་བལྟ་རྒྱུ་གལ་ཆེ་བས་ན། ད་རང་གིས་ཕྱག་
གཅིག་མ་གཏོགས་མི་འཚལ་རུང༌། འགོ་ལ་སྐྱབས་འགྲོ་དང་སེམས་བསྐྱེད་ཞིག་ངེས་
པར་ན་འཇོག་དགོས་པ་ཡིན། སྐྱབས་འགྲོ་སེམས་བསྐྱེད་དེ་ཡང་སེམས་ལ་བསྒོམ་རྒྱུ་
ཞིག་གི་ཆེད་དུ་བཞག་ནི་རེད་མ་གཏོགས། འདོན་ཆེད་ཙམ་ཞིག་མ་ཡིན་ནོ། །
དེ་ཡང་ཐོག་མར་བླ་མ་དཀོན་མཆོག་གསུམ་ལ་ཁ་ཞེ་གཉིས་མེད་ཀྱི་སྒོ་ནས་འཆི་བ་སྲོག་
ལ་བབས་ཀྱང་སྐྱིད་རུང་སྡུག་རུང་བླ་མ་དཀོན་མཆོག་གསུམ་པོ་མ་གཏོགས་གཞན་ཞིག་
ན་རེ་ས་དང་སྐྱབས་ས་ཞིག་མེད་བསམ་ནས། རང་གི་སེམས་ལ་དམ་བཅའ་བཟང་པོ་
ཞིག་གམ སྐྱབས་འགྲོ་བཟང་བོ་ཞིག་བཅའ་རྒྱུ་ནི་གལ་ཆེན་རེད། རྡོ་གྲུབ་ཆེན་བསྟན་
པའི་ཉི་མའི་ཞལ་སྔ་ནས། ད་ལྟ་དཀོན་མཆོག་ལ་སྐྱབས་སུ་མ་སོང་ན། འཆི་ཁར་དཀོན་
མཆོག་ལ་རང་ཤུགས་ཀྱིས་འབྱར་མི་འགྲོ་གསུངས་ཡོད་པ་བཞིན་དུ། ད་ནས་བཟུང་

དཀོན་མཆོག་ལ་སྐྱབས་སུ་སོང་སྟེ་དགེ་བ་རྣམ་པར་དག་པ་ཞིག་མ་བསྒྲུབ་ན། འཆི་ཁར་
སུ་དང་སུ་ཡིན་ཀྱང་མི་སྐྲག་ནི་གཅིག་ཀྱང་ཡོད་པ་མ་ཡིན་ནོ། །
འོན་ཀྱང་སྐབས་དེར་རང་ཤུགས་ཀྱིས་དཀོན་མཆོག་གིས་སྐྱོབས་པ་དཀའ་མོ་ཡིན། དེ་
བཞིན་དུ་རང་ཐོག་ལ་མི་འདོད་པ་དང་སྡུག་བསྔལ་ཞིག་ཡོང་ནས་བཟུང་སྟེ། དེའི་སྐབས་
སུ་ད་སྐྱབས་འགྲོ་དང་སྒྲོལ་མ། གུ་རུ་སིདྡྷི་སོགས་འདོན་ནི་རེད། ད་སྤྱིར་ན་དེའི་རྒྱུན་
དུ་ཡང་བླ་མ་དཀོན་མཆོག་གསུམ་ལ་ཁ་ཞེ་གཉིས་མེད་ཀྱི་སྒོ་ནས་དད་པ་དང་ཡིད་ཆེས་
བཟང་པོ་ཞིག་ཡོད་དགོས་རྒྱུ་རེད་མ་གཏོགས། སྤྱིར་བླ་མ་དང་དཀོན་མཆོག་གསུམ་
ལ་དད་པ་དང་ཡིད་ཆེས་དེ་ཙམ་ཞིག་ཡིན་ནས་བཟུང་སྟེ། ད་སྡུག་ཐུག་པའི་ཉིན་དཀར་
བླ་མ་དཀོན་མཆོག་གསུམ་ལ་སྐྱབས་སུ་སོང་སྟེ། དགེ་བ་གང་སྒྲུབ་ཀྱང་འབྲས་བུ་སྨིན་
ཟེར་རྒྱུ་དེ་ཡང་དཀའ་མོ་ཡིན། དེ་ནས་བསམ་པ་བྱང་ཆུབ་མཆོག་ཏུ་སེམས་བསྐྱེད་
དགོས།སེམས་ཅན་ཐམས་ཅད་ཀུན་པོར་སྡུག་ན་དགའ་བ་དང་བདེ་ན་མི་དགའ་བ་ནི་
གཅིག་ཀྱང་ཡོད་ནི་མ་རེད།
དེའི་ཕྱིར་ཐམས་ཅད་ཀུན་པོ་ལའང་བདེ་བ་དང་ལྡན་ན་སྡུག་བསྔལ་དང་བྲལ་ན་སོམས།
ཁྱད་པར་རང་གིས་རིག་རྒྱུ་མཐོང་རྒྱུ། ཉེ་འགྲམ་ན་ཡོད་པའི་སེམས་ཅན་སྡུག་བསྔལ་
ཅན་རྣམས་ལ་དམིགས་ནས་བྱམས་པ་དང་སྙིང་རྗེ་དྲག་ཏུ་སྒོམས།དེ་ལ་སེམས་ཅན་
རེ་རེ་ནས་བསམ་བློ་བཏང་ནའང་འདྲ། སྤྱི་ནས་བསམ་བློ་བཏང་ནའང་འདྲ་ལ། གང་
ལྟར་ཁ་མིན་དོན་གྱིས་རང་གི་སེམས་གཏིང་ལ་སེམས་ཅན་དེ་དག་ལ་བདེ་བ་དང་ལྡན་
ན་དགའ། སྡུག་བསྔལ་དང་བྲལ་ན་དགའ་བའི་བསམ་པ་ཡག་པོ་ཞིག་ངེས་པར་དུ་
སྐྱེ་དགོས། དེ་སྐྱེས་ནས་བཟུང་སྟེ་དེའི་རྗེས་སུ་ཕྱག་འཚལ་བ་སོགས་དགེ་རྩ་གང་སྒྲུབ་
ཐམས་ཅད་ལ་ཕན་ཡོན་ཤིན་ཏུ་ཆེ་བ་རེད། དེ་ལ་ཆུ་མཆོད་ཅིག་བཤམས་ནའང་འདྲ།

མར་མེ་གཅིག་བཅོས་ནའང་འདྲ་སྟེ། འདི་དག་རྣམས་གཙང་མ་ཡག་པོ་ཞིག་བཅོས་ཏེ་
མཆོད་དགོས་ནི་རེད། མཆོད་པ་ཟེར་རྒྱུ་དེ་གཙང་མ་ཡག་པོ་ཞིག་མཆོད་དགོས་ནི་རེད་
མ་གཏོགས། ཡང་བཙག་བཙོག་རྣམས་ནི་ལྷ་ཞིག་ལ་མཆོད་རྒྱུ་མ་དགོས། མི་ཞིག་ལ་
སྦྱིན་རྒྱུ་ཡིན་ནའང་མི་རུང་སྟེ་དཔེར་ན་ཁྱེད་ལ་ཇ་ཐུག་ཅིག་བསྐོལ་ཏེ་སྦྱིན་ནའང་དེ་ཕྱི་
འབོ་ནང་འབོ་བྱས་ཏེ་བྱིན་ན། དེ་ནི་ཁྱེད་ཁོང་ཁྲོ་སྐྱེ་བྱེད་ཅིག་མ་གཏོགས་ཁྱེད་དགའ་
བྱེད་སྤྲོ་བྱེད་ཅིག་ཏུ་མི་འགྱུར་བ་ཡིན་ན། ལྷ་ཞིག་དགའ་སྐྱེད་ད་སྤྲོ་སྐྱེད་ལ་དེ་ལྟ་བུ་ཞིག་
གིས་མི་ཡོང་བ་བཤད་མ་དགོས་པ་རེད། དེས་ན་ཡོན་ཆབ་ཅིག་བཤམས་ནའང་ཡ་ན་
ཡོན་ནེ་ཕྱི་འཕོད་ནང་འཕོད་བྱས་ཏེ་བཤམས་ན་ཚོགས་བསགས་པའི་རྒྱུ་མ་ཡིན་པར་མ་
ཟད། ལས་ངན་བསགས་བྱེད་ཀྱི་རྒྱུ་ཡིན་ནི་རེད།
ཁྱོད་ཀྱིས་དང་པོར་བཤམས་དུས་འདང་ཅི་ཞིག་བརྒྱབ་ནི་ཡིན། དགེ་བ་ཞིག་ཨེ་འགྲུབ་
བསམ་ནས་བཤམས་ནི་ཡིན་རྒྱུ་རེད་མ་གཏོགས། དེ་མ་ཡིན་པར་ལྷ་སྐུ་སོགས་རྟེན་
གསུམ་འདི་དག་གི་མདུན་ནས་སྡིག་པ་ཞིག་བསགས་དགོས་སྙམ་སྟེ་བཤམས་ནི་ཡིན་
རྒྱུ་མ་རེད། དེའི་ཕྱིར་ཡོན་ཆབ་ཅིག་བཤམས་ནའང་ཡ་ན་ཡོན་ནེ་ཞིག་མ་བཤམས་པར་
མཛེས་ཤིང་གཙང་མ་ཞིག་བཤམས་ཏེ། ལྷ་མ་དགོས་མིས་བལྟས་ནའང༌། ཨ་སྐྱབས་
སུ་མཆི་ཇི་འདྲའི་ཡག་པོ་ཞིག་བསམ་ནས། སེམས་ལ་དགེ་བ་སྐེ་བྱེད་ཅིག་གི་མིང་ལ་
མཆོད་པ་ཟེར་ནི་རེད་མ་གཏོགས། ཨ་ཇི་འདྲའི་བཙོག་པ་ཞིག་བཤམས་ཡོད་གི་བསམ་
ནས། སེམས་ལ་མི་དགེ་བ་སྐྱེ་བྱེད་ཅིག་གི་མིང་ལ་མཆོད་པ་ཟེར་ནི་མ་རེད། མཉམ་མེད་
དྭགས་པོས། ཆོས་ཆོས་བཞིན་དུ་མ་སྤྱད་ན། ཆོས་ཀྱིས་སླར་ངན་སོང་དུ་འགྲོ་བའི་རྒྱུ་
བྱེད་གསུངས་པ་བཞིན་དགེ་བ་ལྟར་སྣང་དེ་འདྲ་ཞིག་ངེས་པར་ན་ཡོད་ནི་རེད། དེའི་ཕྱིར་
ཆོས་ཀྱིས་ངན་སོང་ལ་འགྲོ་དགོས་དོན་ནི་ཅང་ཡོད་ནི་མ་རེད། དེས་ན་ཡོན་ཆབ་གཅིག་

མ་གཏོགས་མ་བཤམས་ནའང་འདྲ། དེ་ལས་གཞན་པའི་མར་མེ་རྐོང་བུ་ཁེར་མ་ཞིག་མ་
གཏོགས་མཆོད་རྒྱུ་མེད་ཀྱང་། དེ་ལ་སྡོང་བུ་ཞིག་བཅའ་ནའང་ལག་པ་བཀྲུ་བ་སོགས་
གཙང་མ་བྱས་ཏེ་འཆོས། དེ་ནས་སྡོང་བུ་དྲང་མོར་བཙུགས་པ་ལ། དེའི་ནང་དུ་མར་ཁུ་
ལྡུག་པའི་སྐབས་སུའང་སྡོང་བུ་གཡོན་འགྲོ་བར་མ་བྱེད། མར་ཁུ་དེ་ཡང་ཕྱི་རོལ་དུ་དབོ་
བ་ལ་སོགས་པ་དེ་ལྟ་བུ་མ་བྱེད་པར་ཚུལ་དང་མཐུན་པ་གཙང་མ་བཟང་པོ་ཞིག་བྱས་ཏེ།
དེ་ནས་མར་མེ་རྐོང་བུ་གང་བོ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དམ་
ལྷ་སྐུ་མཆོད་རྟེན་འདི་དག་གི་མདུན་དུ་ཡར་ལ་ཕུལ་ན། དེའི་ཕན་ཡོན་བསམ་གྱིས་མི་
ཁྱབ་པ་ཞིག་ཡིན་ནི་རེད།
སྐྱེ་བ་ཚེ་རབས་ཀུན་ཏུ་དཀོན་མཆོག་གསུམ་གྱི་སྣང་བ་དང་མི་འབྲལ་བར་འགྱུར་བ་
དང་། ཆོས་དང་ཆོས་མིན་གྱི་རྣམ་གཞག་ལ་ཤེས་རབ་རྣོ་བ་ལ་སོགས་པའི་དགོས་པ་ཁྱད་
པར་ཅན་ཡང་ཡོད་ནི་རེད། དེས་ན་མཆོད་པ་ཞིག་ཕུལ་ནའང་དེ་ལྟ་བུ་ཞིག་བྱེད་དགོས་
སོ། །མཆོད་པ་དེ་ལྟ་བུ་ཞིག་རང་ལ་འབུལ་རྒྱུ་མེད་ནའང་། ང་ལ་འབུལ་རྒྱུའི་རྒྱུ་མེད་གི
ད་མཆོད་པ་འབུལ་ཐབས་ཞིག་མེད་གི་གཏན་ནས་བསམ་དགོས་ནི་མ་རེད། འུ་ཅག་གི་
འཇིག་རྟེན་གྱི་ཁམས་ན་ཇི་འདྲའི་ས་གཞི་བཟང་པོ། མེ་ཏོག་བཟང་པོ། རྩི་ཤིང་བཟང་
པོ། རིན་པོ་ཆེ་མང་པོ། རྒྱན་ཆ་སྣ་ཚོགས་ལ་སོགས་པ་རང་ལ་མེད་ནའང་མཐོང་རྒྱུ་
རིག་རྒྱུ་ནི་ཇི་འདྲའི་མང་བོ་ཞིག་ཡོད་གི དེས་ན་དེ་ལྟ་བུ་ཞིག་ལས་ཆུ་ཡག་པོ་ཞིག་བཞུར་
བ་མཐོང་ནའང་འདྲ། མེ་ཏོག་གི་སྐྱེད་ཚལ་ཡག་པོ་ཞིག་མཐོང་ནའང་འདྲ། གང་མཐོང་
ཡང་བླ་མ་དཀོན་མཆོག་གསུམ་པོ་སངས་རྒྱས་དང་བྱང་ཆུབ་སེམས་དཔའ་འམ་རྒྱལ་བ་
སྲས་དང་བཅས་པ་ལ་མཆོད་བསམ་ནས་རང་གི་སེམས་ལ་དད་པ་དང་དགའ་བ་དང་
བཅས་པའི་སྒོ་ནས་མཆོད་པར་བྱས་ན། དེ་ནི་རང་གིས་དངོས་སུ་སངས་རྒྱས་དང་བྱང་

ཆུབ་སེམས་དཔའ་རྣམས་ལ། རང་གི་རྒྱུ་རྫས་ཀྱིས་མཆོད་པ་ཕུལ་བ་དང་འདྲ་འདྲ་ཡིན་
ནི་རེད། ཡིན་པ་དེའང་དམ་པ་གོང་མ་རྣམས་ཀྱིས་དངོས་སུ་གསུངས་ཀྱང་ཡོད་ནི་རེད།
དེ་བཞིན་དུ་ཕྱག་འཚལ་ནའང་འདྲ་སྐོར་བ་བྱེད་ནའང་འདྲ། དགེ་བ་གང་ཞིག་བྱེད་ཀྱང་
འདྲ་སྟེ། མདོར་ན་རང་སེམས་ལ་འདང་བརྒྱབ་ནས་སེམས་འདི་ཕྱིན་ཅི་ལོག་གི་ལམ་ལ་
འགྲོ་བར་མ་བཅུག་པར། དད་པ་དང་སྙིང་རྗེ་བྱང་ཆུབ་སེམས་ཀྱི་རྩིས་ཡག་པོ་ཞིག་ཟིན་
དགོས། ད་ཕ་མ་རྣམས་ཀྱིས་ཀྱང་རང་གི་བུ་དང་བུ་མོ་འདི་དག་རྣམས་ལའང་དགེ་བ་
སྒྲུབ་ལུགས་སྒྲུབ་སྟངས་འདི་ངེས་པར་ན་སློབ་དགོས་ལ། ཁྱིམ་ཚང་ལ་ལར་དེ་ལྟ་བུའི་
སྲོལ་ཡང་ཡོད་དེ་དགོང་མོ་བཟའ་ཚང་ཡོངས་རྫོགས་གོ་ཁར་འདུས་ནས། ནུབ་ཇ་འཐུང་
ཚར་བའི་རྗེས་སུ་བཟའ་ཚང་ཡོངས་རྫོགས་ཀྱིས་སྒྲོལ་མ་འདོན་རྒྱུ་སྐྱབས་འགྲོ་འདོན་རྒྱུ་
ལ་སོགས་པ་དེ་ལྟ་བུ་བྱེད་ནི་རེད། དེ་བཞིན་དུ་སེམས་ཅན་ཐམས་ཅད་ཀུན་པོ་ལའང་
བདེ་བ་དང་ལྡན་སྡུག་བསྔལ་དང་བྲལ་ན་བསམ་པའི་ཐེག་པ་ཆེན་པོ་བ་ཡིན་ཟེར་བ་
ཞིག་གིས་རང་གི་བུ་ཚ་བུ་རྒྱུད་དང་བཅས་པ་ཕ་མ་ཉེ་འབྲེལ་རྣམས་ནི་དེ་ལས་ཀྱང་བདེ་
བ་དང་ལྡན་ན་སྡུག་བསྔལ་དང་བྲལ་ན་བསམ་དགོས་པ་བཤད་མི་དགོས་པ་རེད།
དེ་ལྟར་ཡིན་ནས་བཟུང་སྟེ་བུ་ཚ་བུ་རྒྱུད་དང་བཅས་པ་ཚང་མས་ཁ་མིག་ཡར་བལྟ་བྱས་
ཏེ་དགེ་བ་སྒྲུབ་ལུགས་བསླབ་ན་ཧ་ཅང་བཟང་ནི་རེད། དེང་སང་དུས་སྐབས་ཀྱི་དབང་
གིས་མི་རྣམས་ཀྱི་སེམས་ཁ་བྱ་བ་འདྲ་མི་འདྲའི་ཕྱོགས་སུ་བསྐྱུར་ནས་བླ་མ་དང་དཀོན་
མཆོག་ལ་དད་པ་མེད་ཆོས་ལ་ཡིད་ཆེས་མེད་པར་བློ་ཁ་ཕྱིན་ཅི་ལོག་གི་ལམ་ལ་ཞུགས་
ཏེ་དགེ་བ་གཏན་ནས་མི་བསྒྲུབ་ནི་ཡང་ཡོད་ནི་རེད་ད་ནི། དེ་ལྟར་བྱས་ན་ཧ་ཅང་བཟང་
ནི་མ་རེད། རང་གི་བུ་ཚ་བུ་རྒྱུད་དང་བཅས་པ་ཟེར་རྒྱུ་མེད་གི་སེམས་ཅན་ཐམས་ཅད་
པོ་ཡང་དེ་ལྟ་བུ་ཞིག་ཏུ་མ་གྱུར་ན་བཟང་ནི་རེད། དཔལ་སྤྲུལ་རིན་པོ་ཆེ་ཚང་གི་གསུང་

ལས། ཁྱིམ་ཚང་ཞིག་གིས་བཅའ་བ་རིམ་གྲོ་ཞིག་འདོན་དགོས་ནས་བཟུང་ཁྱིམ་ཚང་དེ་
ཚོས་འདྲ་མི་འདྲའི་སྐུ་རིམ་མང་བོ་ཞིག་སྒྲུབ་པ་ལས། བླ་མ་དཀོན་མཆོག་གསུམ་ལ་དད་
པ་དང་ཡིད་ཆེས་ཀྱི་སྒོ་ནས་ཁྱིམ་ཚང་གང་བོས་སྐྱབས་འགྲོ་འབུམ་ཐེར་རེ་བཏོན་ནས་
བསྡད་ན་དེ་ལས་བཟང་ཞིག་གང་ཡང་མེད་གསུངས་ཡོད་ནི་རེད། དེས་ན་ཁྱིམ་ཚང་གང་
བོ་ལྷན་དུ་འདུས་ནས་མང་བོ་ཞིག་འདོན་མ་ཤེས་ཀྱང༌། བོད་པ་ཞིག་ཡིན་ནས་བཟུང་
སྐྱབས་འགྲོ་འདོན་མི་ཤེས་ནི་གཅིག་ཀྱང་ཡོད་ཀྱི་མ་རེད། སྐྱབས་འགྲོ་བཞི་སྐོར་མ་ཕྲེང་
སྐོར་རེ་བཏོན་ནའང་འདྲ།
དེ་ལྟ་བུ་ཞིག་འདོན་མ་ཐུབ་ན་བཅུ་ཁ་ཉི་ཤུ་རེ་བཏོན་ནའང་ཆོག་གི དེ་ལྟ་བུ་རེ་ཐམས་
ཅད་ཀྱིས་ཆག་མེད་དུ་འདོན་པར་གྱིས། དེས་དཔལ་སྤྲུལ་ཚང་གི་བཀའ་བཀྱོན་ལས།
ཡང་དགོང་མོ་མར་ལ་ཉལ་བའི་སྐབས་སུའང་ཟོག་ཉལ་ཉལ་བྱས། ནང་མོ་ཡར་ལངས་
བའི་སྐབས་སུའང་ལུག་ལངས་ལངས་བྱས་ན་མི་རུང་བར་གསུངས་བས། ད་བྱིས་པ་
ཆུང་ཆུང་ཡན་ཆད་པས་ཀྱང་དགོང་མོ་ཉལ་བའི་སྐབས་སུ་མགོན་པོ་འོད་དཔག་མེད་ལ་
གསོལ་བ་བཏབ། ཕྱག་རེ་འཚལ། ནང་མོ་ཡར་ལངས་པའི་སྐབས་ནའང་ཕྱག་གཉིས་
གསུམ་རེ་འཚལ་ལུགས་གོམས་པར་བྱས་ཡོང་ནས་བཟུང་སྟེ། དེའི་ཁྱིམ་ཚང་གང་བོ་
དགེ་བའི་ལམ་ལ་གནས་པར་འགྱུར་བས་ན། ཚེ་འདི་ལའང་ཁྱིམ་ཚང་གང་བོ་ལ་ནད་ཚ་
དང་ཤི་ཆད། ཕྱུགས་ལ་གོད་ཁ་ཞིང་ལ་སད་སེར་ལ་སོགས་མི་འབྱུང་བ་དང་། བཅའ་བ་
སྐུ་རིམ་ཞིག་ལའང་འདི་ལས་བཟང་ཞིག་མེད་པས་ན་ཁ་མིན་དོན་གྱིས་དགོས་པ་ཁྱད་
པར་ཅན་ཡོད་ནི་རེད། ཚེ་ཕྱི་མ་ལའང་ཁྱིམ་ཚང་གང་བོ་འབྲལ་བ་མེད་པར་ནུབ་བདེ་བ་
ཅན་གྱི་ཞིང་ཁམས་ལ་སོགས་པར་སྐྱེ་བར་འགྱུར་བས་དགོས་པ་ཁྱད་པར་ཅན་དེ་ལྟ་བུ་
ཡོད་ནི་རེད། དེས་ན་དེ་གལ་ཆུང་དུ་མི་འཇོག་པར་གཅིག་གིས་གཅིག་ལ་བསླབ་ནས་

ཐམས་ཅད་ཀུན་པོའི་བློ་ཁ་དགེ་བའི་ཕྱོགས་ལ་འཇོག་ཐབས་བྱེད་རྒྱུ་དེ་ཧ་ཅང་གལ་ཆེན་
ཞིག་རེད། ད་ཧ་ལམ་དགེ་བ་སྒྲུབ་ལུགས་དེ་ལྟ་བུ་རེད། སྡིག་པ་སྤང་ལུགས་དེ་ལ་མང་
བོ་ཞིག་ཡོད་གི ལུས་ཀྱིས་སྲོག་གཅོད་པ། མ་བྱིན་པར་ལེན་པ། འདོད་པས་ལོག་པར་
གཡེམ་པ་དང་གསུམ། ངག་གིས་རྫུན། ཕྲ་མ། ཚིག་རྩུབ། ངག་འཁྱལ་དང་བཞི། ཡིད་
ཀྱིས་བརྣབ་སེམས། གནོད་སེམས། ལོག་ལྟ་དང་གསུམ་པོ་འདི་དག་རྣམས་ནི་མི་དགེ་
བ་བཅུ་ཡིན། དེ་ནས་ཆང་དང་དུ་བ་ལ་སོགས་པས་སྡིག་པ་མི་དགེ་བའི་ཕྱོགས་དེ་ལ་ནི་
ཧ་ཅང་གཟབ་གཟབ་བྱེད་དགོས་སོ། །
ནང་སྒོས་སུ་སྲོག་གཅོད་ཀྱི་སྡིག་པའི་ལས་འདི་ལ་ཧ་ཅང་གཟབ་གཟབ་བྱེད་དགོས་པ་
རེད། འཇིག་རྟེན་ཁམས་འདིར་རང་གཞན་སུ་ཞིག་ཡིན་ནའང་སྲོག་གི་ཕངས་ཤིག་གང་
ནའང་ཡོད་ཀྱི་མ་རེད། གཞན་ཞིག་གིས་ཡང་མིན་ན་ཁྱེད་གསོད་རྒྱུ་ཡིན། དེ་མིན་ན་ཁྱོད་
ཀྱི་གཞི་འཁོར་བ་ང་ལ་བྱིན་ཟེར་ནས་གདམ་ང་ཞིག་བཀོད་ན། དེ་ལ་རང་གཏན་ནས་
གསོད་གི་འཇུག་རྒྱུ་མ་རེད། ངེས་པར་ན་གཞི་འཁོར་བ་ཙམ་པོ་ཅི་ཞིག་ཡིན་ནའང་ཡིན།
ང་རང་ཉིད་མ་ཤི་ན། གཞི་འཁོར་བ་འདྲ་བོ་ག་ལེར་ག་ལེར་བཙལ་ན་ཐབས་དང་བཀོད་
པ་ཡོད་ནི་རེད་སྙམ་པ་ཡིན། སྲོག་དེ་སུ་ཡིན་ནའང་ཕངས་ནི་རེད། མི་མ་ཡིན་པའི་རྟ་
ཟོག་སེམས་ཅན་སུ་ཞིག་ཡིན་ནའང་སྲོག་གི་ཕངས་ཞིག་ཡོད་པ་མ་ཡིན་ནོ། །
དེའི་ཕྱིར་ན་དོན་མེད་དུ་སྲོག་གཅོད་གི་འདུག་རྒྱུ་དེ་ལའང་གཟབ་གཟབ་བྱེད་དགོས་ནི་
རེད། ནང་སྒོས་སུ་ཡང་རང་གི་དྲིན་ཆེ་བའི་སྒོ་ཟོག་སྒོ་ཁྱི་འདི་དག་རྣམས་ནི་མི་ཚེ་གཅིག་
ལ་རེ་བ་བཅའ་ས་རེད། ཁ་གསོ་བྱེད་དེས་བྱེད་གི་ཡོད་གི རྒྱབ་འགེབས་བྱེད་དུས་
བྱེད་གི་ཡོད་གི དེ་ཡིན་ནས་བཟུང༌། འུ་ཅག་གིས་དེ་དག་རྣམས་བསད་ནས་ཤ་ཁྲག་
ཟོས། དེ་ནས་བཙོངས། དེའི་རིན་བླང་པ་ལ་ལོངས་སྤྱོད་པས་སྲོལ་ངན་ཞིག་ངེད་ཅག་ལ་

ལོབ་ཡོད་ནི་རེད། དཔེར་ན་འབྲོག་པ་ཞིག་ཡིན་ནས་བཟུང་སྟེ་རང་གི་ཟོག་ལུག་རྣམས་
ཤན་པ་རྣམས་ལ་བཙོང་སྟེ་བཤས་རའི་ནང་ལ་ཕབ། དེ་ནས་རང་གིས་ཡང་གསོད་པར་
བྱེད་ནི་རེད། དེ་ནི་ལས་རྒྱུ་འབྲས་ཀྱི་སྟེང་ལ་འདང་ཞིག་བརྒྱབ་ན་གཏན་ནས་མི་འོས་
པ་ཞིག་ཡིན་ནི་རེད། འཇིག་རྟེན་གྱི་ཕྱོགས་ཟེར་རྒྱུ་མེད་གི ཆོས་ཕྱོགས་ཟེར་རྒྱུ་མེད་
གི གང་ལ་ཡང་འདའ་ཞིག་བརྒྱབ་སོང་ན། སྲོག་གཅོད་འདི་ཤིན་ཏུ་མི་འོས་པའི་ལས་
ཤིག་ཏུ་འདུག་པས་ཐམས་ཅད་ཀྱིས་གཏན་ནས་མི་བྱེད་རྒྱུ་གལ་ཆེ་བ་རེད། དེ་གལ་ཏེ་
གཏན་ནས་གཅོད་ཐབས་འདྲ་མེད་ཀྱང༌། ཉུང་ཐབས་རེ་བྱེད་རྒྱུ་དེ་ལ་ཚང་མས་གཟབ་
གཟབ་རེ་བྱོས། འུ་ཅག་གིས་ཧ་བོ་སྤྱང་ཀི་གན་གིས་སེམས་ཅན་གསོན་པོ་ཟ་གི་ཟེར་
ནི་རེད། ད་སྤྱང་ཀི་སྙིང་རྗེ་སྤྱིར་ན་ཁ་གསོ་བྱེད་དེ་མ་གཏོགས་ཡོད་ནི་མ་རེད། དེ་ཡང་
སྐྲག་ཞོར་དང་འགྲོ་ཞོར་མ་གཏོགས་ཁ་ནང་ལ་ལྷོད་ལྷོད་ཀྱིས་མི་ཡོང་བ་ཡིན། འུ་ཅག་
རྣམས་དེ་ལྟ་བུའི་སྡུག་ཐུག་བྱུང་བ་མ་རེད། ཤ་མ་གཏོགས་ཟ་རྒྱུ་འཐུང་རྒྱུ་མེད་རྒྱུའི་ན་དེ་
འང་ཁག་མེད་རེད་ཀྱང་། དེ་ལྟ་བུ་ཞིག་གཏན་ནས་མ་རེད། འུ་ཅག་ལ་རྩམ་པ་ཟ་རྒྱུ་ཡོད་
གི འབྲས་ཟ་རྒྱུ་ཡོད་གི སྔོ་ཚོད་ཟ་རྒྱུ་ཡོད་གི དེ་དག་ལས་གང་ཟས་ཏེ་བསྡོད་རྒྱུ་ཡིན་
ནའང་། ཤི་འགྲོ་རྒྱུ་མ་དགོས་ངེས་པར་ན་རྒྱག་བྱེད་འཚོ་བྱེད་ཞིག་ཡོད་པ་ཡིན་ནོ། །
ད་རྒྱབ་གོན་པའི་ཐད་ནས་ཀྱང་། ངེས་པར་ན་སེམས་ཅན་ཞིག་བསད་དེ་དེའི་པགས་པ་
གོན་ནས་བསྡད་མ་བཞག་ན་འཁྱག་སྟེ་འཁང་བར་འགྲོ་བའི་སེམས་ཅན་ཞིག་ཏུ་གྱུར་
ཡོད་རྒྱུ་ན་གཏན་ནས་ཁག་མེད་ཀྱང་དེ་ལྟ་བུ་ཞིག་མ་ཡིན་ནོ། །དེ་ལ་ལྟོས་ནས་བསམ་
ན་སྤྱང་ཀི་ལས་ཀྱང་རང་ཅག་རྣམས་ཁ་མིན་དོན་གྱིས་ངན་པ་ཞིག་ཏུ་སོང་ཡོད་པ་ཡིན།
དེའི་ཕྱིར་ན་སེམས་ཅན་གྱི་སྲོག་གཅོད་གི་འདུག་རྒྱུ་འདི་ལ་ཧ་ཅང་འཛེམ་དགོས་སོ།
།ནང་སྒོས་སུ་རང་ལ་བརྟེན་ཡོད་པའི་སེམས་ཅན་འདི་དག་རྣམས་ཀྱི་སྲོག་གཅོད་རྒྱུ་ཟེར་

རྒྱུ་མེད་གི རྡུང་རྒྱུ་ཟེར་རྒྱུ་མེད་གི་གང་ཡིན་ནའང་ད་གཟབ་གཟབ་རེ་བྱེད་རྒྱུ་མ་འཆུག
ང་ཚོས་མ་ཎི་ཚིག་གཅིག་མ་གཏོགས་མ་བཏོན་ནའང་འགོ་ནས་སེམས་ཅན་ཐམས་ཅད་
ཀུན་པོ་ལ་བདེ་བ་དང་ལྡན་པར་གྱུར་ཅིག་ཟེར་ཁུལ་བྱས་ནི་རེད། སེམས་ཅན་ཐམས་
ཅད་ཀུན་པོ་མ་དགོས་རང་ལ་བརྟེན་ཏེ་གནས་པའི་རྟ་ཟོག་སེམས་ཅན་འདི་དག་གི་སྟེང་
ལའང་སྙིང་རྗེ་ཅུང་ཟད་ཙམ་ཡང་མི་བསྐྱེད་པར་ངོ་མ་རྒྱག་ཅི་ཐུབ་བརྡུང་ཅི་ཐུབ་གསོད་
ཅི་ཐུབ་བྱས་འཇོག་ནི་རེད། ད་དེ་ལྟ་བུའི་བྱམས་སྙིང་རྗེ་ཞིག་གཏན་ནས་ཡོད་རྒྱུ་མ་རེད།
དེ་ལྟ་བུ་ཞིག་ཡིན་ནས་བཟུང་སྟེ་ཁྱོད་ཀྱིས་ཆོས་ཟེར་རྒྱུ་ཞིག་གཏན་ནས་འགྲུབ་གོ་ནིའང་
མ་རེད། འགྲུབ་གི་ཡོད་པའི་རྟགས་ཡང་ཡིན་ནི་མ་རེད། ངོ་མ་ཆོས་ཡག་པོ་སྒྲུབ་མཁན་
ཞིག་ཡིན་ན། སེམས་ཅན་ལ་གནོད་སྐྱེད་བདག་ཅིག་གཏན་ནས་ཡིན་ནི་མ་རེད། སངས་
རྒྱས་ཀྱི་གསུང་གི་ནང་ན་དེ་ལྟ་བུ་ཞིག་ཡོད་པ་མ་ཡིན་ནོ། །
དེ་ལྟར་ཡིན་ནས་བཟུང་། ད་ཆོས་ཡག་པོ་ཞིག་ངོ་མ་སྒྲུབ་བསམ་ན་སེམས་ཅན་ལ་གནོད་
པ་རྩ་བ་ནས་སྤངས་དགོས་པ་རེད། ཁ་ཅིག་གིས་འདིས་བསད་དེ་དེའི་ཤ་ལྤགས་རྣམས་
བཙོང་ནས་མཆོད་རྟེན་ཞིག་བཞེངས་འཇོག དེ་མིན་ན་མ་ཎི་དུང་འཁོར་ཞིག་ལས་
འཇོག་ཟེར་ནི་ཡང་ཡོད་ནི་རེད། ད་དེ་ལྟ་བུའི་དམ་པའི་ཆོས་ཞིག་གཏན་ནས་ཡོད་ཀྱི་
མ་རེད། གཞན་པ་དག་གིས་ཀྱང་དེ་ལྟ་བུ་སྒྲུབ་ཡང་སྒྲུབ་ནི་ཡོད་ནི་མ་རེད་ད། གལ་ཏེ་
ཡོད་ནའང་དེ་ལྟ་བུའི་སྲོལ་ངན་གྱི་རྗེས་སུ་འབྲང་བ་རེད་མ་གཏོགས་ནང་བ་སངས་རྒྱས་
བའི་ཆོས་ཀྱི་ནང་ན་དེ་ལྟ་བུ་མེད་པ་ཡིན། མདོར་ན་ཆོས་ཀྱི་ནང་ན་སེམས་ཅན་གྱི་སྲོག་
བཅད་ནས་དགེ་བ་སྒྲུབ་རྒྱུ་ཞིག་དང་སེམས་ཅན་ལ་གནོད་པ་བསྐྱལ་ནས་དགེ་བ་སྒྲུབ་
རྒྱུ་ཞིག་གཏན་ནས་གསུངས་ཡོད་ནི་མ་རེད། དཔེར་ན་སེམས་ཅན་གཡག་གཅིག་གི་
སྲོག་བཅད་ན་འཛམ་བུ་གླིང་དུ་གྲགས་པའི་མཆོད་རྟེན་རིའི་རྒྱལ་བོ་རི་རབ་དང་མཉམ་

པ་ཞིག་འགྲུབ་རྒྱུ་ན། ད་སྲོག་བཅད་པ་དང་མཆོད་རྟེན་བཞེངས་པ་གཉིས་ཀྱི་གང་གི་
བཟང་སྙམ་ན། དེ་ནི་ངེས་པར་ན་སྲོག་བསྐྱབ་བཞག་ན་དེའི་ཕན་ཡོན་གྱི་བཟང་ནི་རེད།
སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་ཐུགས་དགྱེས་སའང་དེ་ཡིན་རྒྱུ་རེད་མ་
གཏོགས་གཞན་གྱི་སྲོག་བཅད་དང་ན་ཐུགས་གཏན་ནས་དགྱེས་རྒྱུ་མ་རེད། སངས་རྒྱས་
ཀྱི་ཆོས་ཀྱི་ནང་ལ་བལྟས་ན་དེ་རེད། ད་སེམས་ཅན་གྱི་སྲོག་བཅད་སེམས་ཅན་ལ་གནོད་
པ་བསྐྱལ་ཏེ་མཆོད་རྟེན་ཆེན་པོ་དེ་ལྟ་བུ་བྱས་ན། དེ་ནི་དགེ་བ་ཡག་པོ་ཞིག་ཏུ་གཏན་ནས་
གྱུར་ཡོད་ནི་མ་རེད། དགེ་བ་ཡག་པོ་ཞིག་མ་དགོས་གཏན་ནས་དགེ་བ་ཞིག་ཏུ་ཡང་གྱུར་
ཡོད་ནི་མ་རེད། དེས་ན་དེ་ལྟ་བུའི་བསམ་ངན་སྲོལ་ལོག་ངན་པ་དེ་ཚོ་ཐམས་ཅད་ཀྱིས་
ཡིད་ལ་བསམ་གི་མ་འདུག དེ་ལ་གལ་ཏེ་གཞན་གྱི་སྲོག་ཅིག་མ་བཅད་ན་གཏན་ནས་
ཁ་གསོ་ཐབས་དང་རྒྱབ་འགེབ་ཐབས་ཞིག་མེད་རྒྱུ་ནའང་ཅུང་ཟད་ཁག་མེད་མོད། འོན་
ཀྱང་དེ་ལྟ་བུ་ཞིག་གཏན་ནས་མ་རེད། འཚོ་བ་བྱ་ཚོད་བྱིའུ་ཚོད་བྱ་བྱིའུ་རི་དྭགས་ཀུན་པོ་
ལའང་ཡོད་གི དེ་དག་ལ་ངེད་ཅག་གི་ཆ་རྐྱེན་འདི་ལྟ་བུ་ཞིག་གཏན་ནས་མེད་ཀྱང་། ཚེ་
གང་གི་འཚོ་བ་ཙམ་ཞིག་སུ་ཡིན་ཀྱང་རྙེད་པ་རེད། རང་ཅག་རྣམས་ཀྱིས་དེ་ལས་ཀྱང་
ཐབས་དང་བཀོད་པ་བྱས་ནའང་ཆོག་གི ཡིན་གཅིག་མིན་གཉིས་སུ་གཞན་ཞིག་གི་སྲོག་
བཅད་འཇོག་དགོས་པ་མ་ཡིན་ནོ། །
དེས་ན་སེམས་ཅན་གྱི་སྲོག་གཅོད་པ་འདི་ཚོར་གཟབ་གཟབ་རེ་བྱེད་རྒྱུ་མ་འཆུག ད་
སྤྱིར་ན་རྒ་རྒས་ལོ་ལོན་རྣམས་ལ་བཤད་ནའང་གོ་བ་འདྲ་ལོན་རྒྱུ་རེད་འདང་རེ་རྒྱག་རྒྱུ་
རེད། ན་གཞོན་ལོ་ཉུང་འདི་རྣམས་ལ་ནི་གཅིག་ན་ལོ་ཆུང་ཡིན་ནི་རེད། གཉིས་ན་ཕ་མ་
ཚོའི་དྲིན་ལས་ཁ་ལ་ཟ་རྒྱུ་དང་རྒྱབ་ལ་གོན་རྒྱུ་འདྲ་ཡོད་ནི་རེད། དེའི་འཕྲོར་སྣང་བ་ཡང་
སྐྱིད་དུས་ཡིན་ནི་རེད། དེ་ལྟར་ཡིན་ནས་བཟུང་སྟེ་ད་འདི་ལྟ་བུ་ཞིག་གོ་ནའང་། འདང་

གཏན་ནས་རྒྱག་ནི་མ་རེད། འདིའི་ཕྱོགས་ལ་འདང་རེ་རྒྱག་ཤེས་ནི་ཞིག་ཡིན་ན། བསམ་
བློ་རེ་རང་རང་གིས་ཐོངས། དེ་ལ་སུ་དང་སུ་ཞིག་ཡིན་ནའང་རྗེས་སུ་ན་དགོས་མཁན་
དང་། ཤི་དགོས་མཁན་ཞིག་མ་གཏོགས་མེད། ཁྱེད་ཚོ་དུས་གཏན་དུ་མ་དགོས་མི་ཚེ་
གང་བོར་བདེ་མོ་སྐྱིད་པོ་བྱས་ནས་འདུག་མཁན་ཞིག་ཡིན་རྒྱུ་ན། ད་བསམ་བློ་མ་བཏང་
བར་བསྡད་ནའང་བར་སྐབས་སུ་ཆོག་མོད་ཀྱང་། དེ་ལྟ་བུ་ཞིག་གཅིག་ཀྱང་ཡོད་ཀྱི་མ་
རེད། དེ་ཡིན་ནས་བཟུང་ཚེ་སྟོད་སྐྱིད་པའི་སྐབས་སུ། རང་དབང་ཡོད་པའི་དུས་འདི་ལ།
འདྲ་མི་འདྲའི་བྱ་བ་རྫུན་སྨྲ་རྐུ་བྱེད་ཇག་བརྒྱབ་སྲོག་གཅོད་སོགས་ཡིད་ལ་བསམ་བསམ་
པོ་ལས་བཞག་ན། ཚེ་སྨད་ངེས་པར་ནའང་ཁྱོད་ཀྱི་སེམས་ལ་འགྱོད་པ་ཆེན་པོ་ཞིག་སྐྱེས་
ཡོང་བ་ཡིན་ནོ། །
སང་ནང་མགོ་སྐྲ་དཀར་པོར་གྱུར་ལུས་ཀྱི་འབྱུང་གཞི་རྒས་པའི་དུས་སྐབས་སུ་སླེབས་
དུས། ངེས་པར་ན་ཁྱོད་ཀྱི་སེམས་སྡུག་གི་ཡོད་རྒྱུ་རེད། དེ་དུས་བླ་རྒན་རེ་ཡི་མདུན་དུ་
སོང་ནས་ང་ལ་ཚེ་སྟོད་སྡུག་པ་ཞིག་ཆེ་རབས། སྐྲག་འོང་བྱེད་ཅིག་ཡིན་བླ་མ་རིན་པོ་ཆེ།
ད་ནི་ང་རྒད་བོ་ཕར་རྒྱབ་ལ་འགྲོ་རན་འདུག བླ་མའི་ཐུགས་ཀྱིས་ཟུངས་ཟེར་བ་མང་པོ་
ཡོད་པའི་མཚོན། ཁ་མིན་དོན་གྱིས་དེའི་སྐབས་སུ་མི་འགྱོད་པའི་མི་གཅིག་ཀྱང་ཡོད་
ནི་མ་རེད། གནའ་ཇི་འདྲའི་སྣང་བ་མཐོན་པོ་ཅན་ཆོས་ལ་མི་དགའ་བདག་འཕྱོར་བོ་
མཛེས་པོ་དེ་དག་རྣམས་ཀྱང་ངེད་ཅག་གིས་ཕར་ལ་བལྟས་བསྡད་ན། དེང་སང་ཤི་རན་
ཁར་སུ་ཡིན་ནའང་ཆོས་ལ་རེ་བ་བཅོལ། བླ་མ་དཀོན་མཆོག་གསུམ་པོ་ལ་རེ་བ་བཅོལ་
ཏེ་སེམས་མི་སྡུག་པ་དང་འགྱོད་པ་མི་སྐྱེ་བའི་མི་གཅིག་ཀྱང་ཡོད་པ་མིན་ནོ། །མི་འདི་ནི་
གནའ་དང་ཁྱད་པར་ཅི་ཡང་མེད་གི ད་དུང་ཡང་འདང་ཅུང་ཟད་ཙམ་ཡང་རྒྱག་གི་མེད་གི་
བསམ་ས་གཅིག་ཀྱང་ཡོད་པ་མིན་ནོ། །རང་གི་སྟེང་ལ་བབས་ཡོང་ན་སུ་ཡིན་ཀྱང་བཟོད་

ནི་མ་རེད། ད་དེ་ལྟར་ཡིན་ནས་བཟུང་སྟེ་ཐམས་ཅད་པས་ལོ་ཉུང་དུས་སྣང་བ་སྐྱིད་དུས་
འདིའི་སྐབས་སུ་ནན་ཏན་གྱི་སྒོ་ནས་བླ་མ་དཀོན་མཆོག་གསུམ་པོ་ལ་གསོལ་བ་རེ་
ཐོབས། དེ་ནས་ལས་རྒྱུ་འབྲས་ལ་སོགས་པའི་ཕྱོགས་ལའང་འདང་རེ་རྒྱོབས། བསམ་
བློ་རེ་ཐོངས། ཚང་མ་སང་ནང་ཞིག་ལ་འགྱོད་གི་འདུག་པ་ལས་ནི་ད་ནས་བཟུང་གཟབ་
གཟབ་རེ་བྱེད་གི་འདུག་རྒྱུའི་དགའ་ནི་རེད། དེ་ལྟར་ཡིན་ནས་བཟུང་སྟེ་ཚང་མས་དེ་ལ་
འདང་རེ་རྒྱག་རྒྱུ་མ་འཆུག ད་རྫུན་ཕྲ་མ་ཚིག་རྩུབ་ངག་འཁྱལ་འདི་དག་ལ་ངག་གི་མི་
དགེ་བ་བཞི་ཟེར། འདི་རྣམས་ལའང་གཟབ་གཟབ་བྱེད་དགོས་ནི་རེད། ཁ་ཅིག་ལ་རྫུན་
སྨྲ་བ་ལོབས་སོང་ནས་བཟུང་སྟེ། དོན་ཡོད་ན་ཆོག་མེད་ན་ཆོག་གང་ཡིན་ཀྱང་ཐམས་
ཅད་ལ་རྫུན་རྐྱང་རྐྱང་སྨྲ་བ་རེད།
འོན་ཀྱང་དེ་ལྟར་མི་བྱེད་པར་སྐད་ཆ་ཞིག་བཤད་ནའང་། བདེན་པ་དྲང་མོ་ཡག་པོ་ཞིག་
བྱེད་རྒྱུ་གལ་ཆེ་བ་ཡིན། རྫུན་སྨྲ་རྒྱུ་སོགས་ནི་ཧ་ཅང་སྡིག་པ་ཆེན་པོ་ཡིན་ནི་རེད། ལ་
ལའི་སེམས་ལ་སེམས་ཅན་ཞིག་གི་སྲོག་བཅད་བཏང་ན་སྡིག་པ་ཡིན་སྣང་ཙམ་ཞིག་
འཆར་བ་རེད་མ་གཏོགས། རྫུན་སྨྲ་བ་དང་མནའ་ཟ་རྒྱུ་འདི་དག་རྣམས་ཉེས་པ་དང་
སྡིག་པ་ཞིག་ཡིན་སྣང་ཙམ་ཡང་ཡིད་ལ་མི་འཆར་ནི་རེད། འདིའི་ཕྱོགས་ལའང་གཟབ་
གཟབ་རེ་བྱེད་རྒྱུ་མ་འཆུག སྡིག་པ་རྣམས་ཀྱི་ནང་ནས་ཡང་ནི་གཙོ་བོ་མཚམས་མེད་དང་
ཆོས་སྤངས་ཀྱི་ལས་ཟེར་རྒྱུ་དེ་ལ་ཧ་ཅང་གཟབ་གཟབ་བྱེད་དགོས་ནི་རེད། ཆོས་སྤངས་
ཀྱི་ལས་ཟེར་རྒྱུ་དེ། ད་ཆོས་ལ་སྐུར་བ་འདེབས་རྒྱུ་དང་། བླ་མ་དཀོན་མཆོག་གསུམ་ལ་
སྐུར་བ་འདེབས་རྒྱུ། ལོག་ལྟ་བྱེད་རྒྱུ་འདི་དག་རྣམས་རེད། དེའི་ནང་ནས་སངས་རྒྱས་ལ་
ལོག་ལྟ་བྱེད་ནི་དཀོན་མོ་ཡིན་རྒྱུ་རེད། དེ་ལས་ཆོས་ལའང་དེ་ལྟ་བུ་བྱེད་ནི་བོད་ཆོས་ལྡན་
གྱི་ས་ཆ་ན་དཀོན་མོ་ཡིན་རྒྱུ་རེད། དགེ་འདུན་པ་ལ་ནི་སྤྱིར་ན་སྔོན་གྱི་ཆོས་རྒྱལ་གོང་མ་

རྣམས་ཀྱི་སྐུ་རིང་ལ། རབ་ཏུ་བྱུང་བ་རེ་རེ་ལའང་ཁྱིམ་ཚང་བདུན་རེ་ཡིས་འཚོ་བ་ཕུལ་
དགོས་པའི་སྲོལ་ཡང་ཡོད་ནི་རེད། དེང་སང་དུས་ཚོད་ཀྱི་མཐའ་དང་བསྟན་པའི་མཐའ་
ལ་ཐུག་ནས་བསྡད་ཡོད་པས། གཞན་ལ་ཅིག་སྦྱིན་གི་འདུག་དགོས་རྒྱུ་ཡིན་ནའང་
དཀའ་མོ་ཡིན་ལ། མཆོད་གི་འདུག་དགོས་རྒྱུ་ཡིན་ནའང་དཀའ་མོ་ཡིན་ནོ། །རང་རང་
སོ་སོའི་ཁ་གསོ་ཐབས་རྒྱབ་འགེབ་ཐབས་ཐམས་ཅད་པོའང་དགོས་ནི་རེད།གནའ་ལྟ་
བུའི་ཐམས་ཅད་པོ་ཕྱུག་པོའང་ཅང་ཡིན་ནི་མ་རེད། གཙོ་བོ་ཚང་མས་སྐུར་བ་མི་འདེབས་
རྒྱུ་དེ་ནི་ཧ་ཅང་གལ་ཆེ་བ་ཞིག་ཡིན་ནི་རེད། དེང་སང་སྙིགས་མའི་དུས་ཚོད་ན་འཕགས་
པའི་དགེ་འདུན་པ་ཟེར་རྒྱུ་དེ། འདྲ་མི་འདྲ་མང་བོ་སེམས་ཅན་གྱིས་མཐོང་གི་བསྡད་ནས་
བཟུང་སྟེ། དེ་དག་ལ་སྐུར་འདེབས་དང་ལོག་ལྟ་བྱེད་གི་འདུག་ནི་རེད།
དགེ་འདུན་པ་རྣམས་ཀྱི་ནང་ནའང་བཟང་པོའང་ཡོད་ཀྱི་རེད། ངན་པའང་ཡོད་ཀྱི་རེད།
སྔོན་བསྟན་པ་ཡར་དར་གྱི་དུས་ནས་བཟུང་སྟེ་དགེ་འདུན་པ་ཐམས་ཅད་ལ་བཟང་ངན་
ཅི་ཡང་མེད་པར་འདྲ་མཉམ་ཡིན་པར་བྱེད་དགོས་ན་དེ་ཕྱོགས་གང་ཐད་ནས་ཀྱང་ཧ་ཅང་
གི་དཀའ་མོ་ཡིན་རྒྱུ་རེད། འོན་ཀྱང་དེ་ཐམས་ཅད་པོ་ལ་དད་པ་དང་དག་སྣང་བཞག་
ནས་རང་གི་ཁ་དེ་རང་གིས་འཛིན་རྒྱུ་ནི་གལ་ཆེ་བ་རེད། བླ་མ་དཀོན་མཆོག་གསུམ་ལ་
སྐྱབས་སུའང་འགྲོ། དེ་ལ་སྐུར་བ་ཡང་འདེབས་པའི་སྐྱབས་འགྲོ་བ་ཞིག་གཏན་ནས་
ཡོད་རྒྱུ་མ་རེད། དེའི་ཕྱིར་སྐུར་འདེབས་དང་ལོག་ལྟ་བྱེད་རྒྱུ་འདི་དག་རྣམས་ལ་གཟབ་
དགོས་ཏེ། ཡིན་གཅིག་མིན་གཉིས་སུ་ཁྱེད་ཀྱིས་བཀུར་དགོས། མཆོད་དགོས། དེ་
རྣམས་ལ་དད་པ་དང་དག་སྣང་ངེས་པར་ན་སྐྱེ་དགོས་ཟེར་རྒྱུ་ན་དཀའ་མོ་འདྲ་ཡིན་ནི་
རེད། ཡང་དེ་ལ་མཆོད་བཀུར་སོགས་མ་ཐུབ་པ་ཅན་ཞིག་ཡིན་ནའང་། ད་དེ་ལ་འདྲ་མི་
འདྲའི་སྐུར་བ་འདེབས་གི་མ་འདུག་ཟེར་རྒྱུ་དེ་ཁྱོད་ཀྱིས་ཀྱང་མི་གོ་རྒྱུ་དང༌། མི་ཐུབ་རྒྱུ

ཅང་མེད་གི སྐུར་བ་འདེབས་མི་ཉན་པ་ཅི་རེད། ཕར་ལ་ལྟོས་ན་ཡོན་ཏན་ཅང་མེད་ནི་
འདྲ་འདྲ་ཞིག་རེད། དེ་ལ་སྡོམ་པ་མེད་ནི་འདྲ་ཞིག་རེད། དེ་ནས་རྐུ་བྱེད་ནི་འདྲ། རྫུན་སྨྲ་
ནི་འདྲ་ཞིག་རེད། དེའི་ཕྱིར་དེ་ལ་སྐུར་བ་འདེབས་མི་ཉན་རྒྱུ་ཞིག་མེད་ཀ་སྙམ་ན། བླ་མ་
དཀོན་མཆོག་གསུམ་ཟེར་རྒྱུ་དེ་འགྲོ་བ་ལྷ་དང་བཅས་པའི་མཆོད་གནས་རེད།སྟོན་པའི་
ན་བཟའ་ཞིག་གྱོན་ནི་ཡན་ཆད་ལའང་ཡོན་ཏན་སྣ་གཅིག་མེད་རྒྱུ་མི་སྲིད་པར་སྔོན་གྱི་བླ་
མ་གོང་མ་རྣམས་ཀྱིས་གསུངས་ཡང་ཡོད་ནི་རེད། ཕྱོགས་རེ་རེ་ནས་སྐྱོན་མང་བོ་ཞིག་
ཀྱང་ཡོད་ཤས་ཆེ་རྒྱུ་རེད་ད། ཕྱོགས་རེ་རེ་ནས་བཟང་ཡང་ཡོད་ནི་རེད། དཔེར་ན་དེང་
སང་གི་དུས་ཚོད་འདི་ལྟ་བུ་ལ་འདང་ཞིག་བརྒྱབ་སོང་ན་སྡོམ་པ་འདྲ་མེད་པས་སྐྱ་མིན་
སེར་མིན་ཞིག་ཡིན་ཀྱང་སེར་གོས་ཤིག་རྒྱབ་ལ་གོན་ཡོད་ནས་བཟུང་སྟེ། གཡག་མཆུ་དེ་
དངོས་སུ་སྡོམ་པར་བྱེད་ནི་ཞིག་གཏན་ནས་མཐོང་རྒྱུ་མེད་པ་ཡིན། རང་ག་བའི་རྒད་པོ་
རྒན་མོ་ཞིག་ཡིན་ན་དེ་དག་བྱེད་ནི་རེད། སེར་གོས་ཞིག་གྱོན་ཡོད་པའི་སྟོབས་ཀྱིས་སྲོག་
མི་གཅོད་པའི་ཡོན་ཏན་དེ་ཙམ་རེ་རྒྱུད་ན་ཡོད་ཀ
དེ་ལྟ་བུ་རེ་རྒྱུ་མཚན་དུ་བྱས་ནས་སྟོན་པའི་ན་བཟའ་ཞིག་ལུས་ལ་གྱོན་ཏེ་སྲོག་མི་གཅོད་
པ་ཁས་ལེན་ཙམ་ཞིག་བྱས་ནའང་དགེ་བ་ཆེན་པོ་ཡིན་ནོ། །སངས་རྒྱས་ཀྱིས་ཁོང་གི་
རབ་ཏུ་བྱུང་བ་ཞིག་གི་སྡོམ་པ་ཉམས་སོང་རུང་། རང་ག་བའི་སྐྱེ་བོ་ཕལ་བ་བརྒྱ་ཡིས་
དོ་ཟླ་མེད་གསུངས་ནས། རང་ག་བའི་སྐྱེ་བོ་ཕལ་བ་བརྒྱ་ཡིས་དོ་ཟླ་དང་འགྲན་དུ་མེད་
པའི་ཡོན་ཏན་ཞིག་ཡོད་གསུངས་ཡོད་ནི་རེད། སྔོན་སྡོམ་པ་རྒྱུད་ལ་བླངས་ནས་རྗེས་སུ་
ཉམས་སོང་བ་ཅན་ཞིག་ཡིན་ཀྱང་། སྔོན་སྡོམ་པ་རྒྱུད་ལ་བླངས་བའི་སྟོབས་ཀྱིས་འཁོར་
བ་མཐའ་ཅན་གྱི་གང་ཟག་ཞིག་ཏུ་འགྱུར་ཏེ། མ་འོངས་པ་ན་སངས་རྒྱས་མོས་པ་འཇིག་
རྟེན་དུ་བྱོན་པའི་སྐབས་སུ་སངས་རྒྱས་ཀྱི་བསྟན་པ་ལ་ཞུགས་པ་ཞིག་ཡིན་ནས་བཟུང་

སྟེ། ངེས་པར་ན་དགྲ་བཅོམ་གྱི་གོ་འཕང་ཐོབ་ནི་རེད། རྒད་པོ་རྒད་མོ་རྣམས་ཀྱིས་དེ་
ལྟ་བུ་ཅང་མི་ཤེས་རུང་། སྐུར་བ་དེ་ནི་འདེབས་ཀི་མ་འདུག ཧ་ཅང་གི་ཉེས་པ་ཆེན་པོ་
ཞིག་ཡིན་ནི་རེད། གླག་བླ་ཆོས་འགྲུབ་ཀྱིས་ཀྱང་དེང་སང་གི་དུས་སྐབས་སྙིགས་མའི་
དུས་ཚོད་ན་སེམས་ཅན་རྣམས་ཀྱི་བསོད་ནམས་ཁ་ལ་གཟད་པའི་དུས་ཚོད་ཡིན་པར་
གསུངས་ཡང་ཡོད་ནི་རེད། དེ་ངོ་མ་ཡིན་ཡང་ཡིན་ནི་རེད། དེ་ལྟར་མི་ཤེས་པ་རྣམས་
ཀྱིས་དོན་མེད་པར་བླ་སེར་འདི་དག་གི་སྟེང་ལ་དགོས་མི་དགོས་ཀྱི་ངག་འཁྱལ་མང་བོ་
ཞིག་གཏོང་གི་འདུག་ནི་རེད། དེ་ནས་བླ་མ་གོང་མ་བསྟན་འཛིན་གྱི་སྐྱེས་བུ་ཆེན་པོ་འདི་
རྣམས་པའི་སྟེང་ལའང་དོན་ཡོད་ནི་མེད་ནི་རྣམས་ཀྱིས་ཡ་ཀིས་ཅིག་མི་ཉན་གི་མ་ཀིས་
ཅིག་མི་ཉན་གི དེ་ཚོའི་དགོན་པས་ཀྱང་མི་ཉན་གི དེ་ཚོའི་བླ་མས་ཀྱང་མི་ཉན་གི་ལ་
སོགས་པ་ཟེར་ནས་འདྲ་མི་འདྲའི་དོན་ཡོད་མེད་ཀྱི་གཏམ་མང་བོ་ཞིག་སྨྲ་གིན་འདུག་ནི་
རེད། དེ་དག་ཕྱོགས་ལའང་ཁ་བཏང་ངག་འཁྱལ་ལ་སོགས་པ་མི་གཏོང་བར་རང་ཁ་རང་
གིས་བཟུང་སྟེ་གཟབ་གཟབ་བྱེད་དགོས་སོ། །
སྡིག་པའི་ཕྱོགས་ལ་ཆེ་འཛེམ་ཆུང་འཛེམ་བྱས་ཤིང་། དགེ་བའི་ཕྱོགས་ལ་ཆེ་འགྲུབ་ཆུང་
འགྲུབ་བྱེད་བཞིན་ལས་དགེ་བ་སྣ་གཅིག་ཀྱང་ཨེ་འགྲུབ་ལྟ་རྒྱུ་དེ་ནི་གལ་ཆེ་བ་རེད།
དགེ་སྡིག་དེའི་ནང་ན་ཡང་། ལས་དེ་ལ་མཐོང་ཆོས་མྱོང་འགྱུར་གྱི་ལས་ཟེར་རྒྱུ། སྐྱེས་
ནས་མྱོང་འགྱུར་གྱི་ལས་ཟེར་རྒྱུ། ལན་གྲངས་གཞན་ལ་མྱོང་འགྱུར་གྱི་ལས་ཟེར་རྒྱུ།སྐྱེས་
ལྟ་བུའི་མང་བོ་ཞིག་ཡོད་ནི་རེད། དེང་སང་མི་སྐྱ་ཕོ་མོ་ལ་ཕྱེད་དག་གིས་ངས་ནི་མི་ཚེ་
གཅིག་ལ་དགེ་བ་སྒྲུབ་པ་ཡིན་ཀྱང་ང་ནི་ནད་ངན་པ་ཞིག་གིས་ཐེབས་བུད་ཐལ། ང་བླ་མ་
དཀོན་མཆོག་གསུམ་ལ་བློ་ནི་ཅང་མ་ལོག དེ་འདྲའི་དཀོན་མཆོག་གསུམ་ལ་སྐུར་བ་
འདྲ་བཏབ་ནི་མེད། ལྷ་རྟེན་ཆོས་གསུམ་བཅག་པ་དང་བཤིག་པ་སོགས་ངས་ཅང་བྱས་ནི་

མེད། ང་ལ་ཅི་ཞིག་གི་ལན་ཐེབས་སོང་ཉེས། ང་འདི་འདྲའི་ནད་ངན་ཞིག་གི་ཐེབས་བུད་
ཐལ། འདི་འདྲའི་བྱ་བ་ལམ་དུ་མི་འགྲོ་བའི་སྡུག་པོ་ངན་པ་ཞིག་གི་ལོག་ཐལ། ང་བླ་མ་
དཀོན་མཆོག་གསུམ་ལ་དད་ནི་དད། འདི་ཅི་ཡིན་ནམ་ལ་སོགས་པ་ཟེར་མཁན་ཡང་དེང་
སང་གང་མང་མང་ཞིག་རེད་ལ། གཞན་པ་རྣམས་ཀྱིས་ལྷ་མགོ་བཅད་ཐལ་བླ་མ་བརྡུང་
ཐལ། འོན་ཀྱང་ཁ་སང་དེ་རིང་གི་བར་ལ་བྱ་བ་ལམ་དུ་སོང་མཚན་སྙན་གྲགས་རྒྱས་
ནས་དེ་རྣམས་ཀྱི་གྲགས་ཀྱི་ཆེ་ཞིག་མེད་ནི་འདྲ་རེད། དེས་ན་དེ་དག་ཅི་ཞིག་རེད་ལས་
རྒྱུ་འབྲས་ཡོད་ཟེར་བ་ཙམ་མ་གཏོགས། དོན་ལ་མེད་པ་ཞིག་ཡིན་ཤས་ཆེ་འདུག་བསམ་
ནི་ཡང་ཡོད་ནི་རེད་ད། དེ་ནི་ཆོས་ཀྱི་ནང་ན་བཤད་ཡོད་པས་ལས་རྒྱུ་འབྲས་ཀྱི་གནད་དེ་
མ་གོ་ནི་རེད། མཐོང་ཆོས་མྱོང་འགྱུར་གྱི་ལས་ཚེ་འདི་ལ་སྨིན་རྒྱུ་ནི་གཅིག་གཉིས་རེ་ཙམ
ཞིག་མ་གཏོགས་སངས་རྒྱས་ཀྱི་ཆོས་ཀྱི་ནང་ནའང་གསུངས་ཡོད་ནི་མ་རེད། ཆོས་ཀྱི་
ནང་ན་ཁྱོད་ཀྱིས་བྱས་བྱས་བོ་ཚེ་འདིའི་སྟེང་ལ་སྨིན་རྒྱུ་ཏག་ཏག་ཡིན། དེ་མ་སྨིན་ན་ལས་
རྒྱུ་འབྲས་མ་ཡོད་ནི་ཡིན།
དེ་ལྟར་གསུངས་བཞག་ཡོད་རྒྱུའི་ན་ངོ་མ་ཚེ་འདི་ལ་སྨིན་དགོས་པ་ཞིག་ཏུ་འགྱུར་ཡོད་ནི་
རེད། དེ་ལྟར་གསུངས་མེད་དེ་དམ་པའི་ཆོས་ཀྱི་ནང་ན་མཐོང་ཆོས་མྱོང་འགྱུར་རམ་ཚེ་
འདི་ཉིད་ལ་རྣམ་སྨིན་མྱོང་བར་འགྱུར་བའི་འབྲས་བུ་ཅན་གྱི་ལས་ནི། ཞིང་གི་ཁྱད་པར་
ལས་འགྱུར་བ་དང་། བསམ་པའི་ཁྱད་པར་ལས་འགྱུར་བ་གཉིས་ཡོད་པར་གསུངས། འོ་
ན་གང་ལ་བརྟེན་ནས་མཐོང་ཆོས་མྱོང་བར་འགྱུར་བའི་ཞིང་དེ་ཇི་ལྟ་བུ་ཞེ་ན། རྫོགས་
པའི་སངས་རྒྱས་ལ་སོགས་པ་དགེ་སློང་བཞི་ཡན་ཆད་ཀྱི་དགེ་སློང་གི་དགེ་འདུན་དང་ས་
ཐོབ་ཀྱི་སེམས་དཔའ་སོགས་གང་ཟག་གཅིག་ཡིན་ཡང་། འཕགས་པ་གང་དག་བྱམས་
པ་ཆེན་པོ་ལ་སྙོམས་པར་བཞུགས་པ་ལས་ལངས་པ་དང་། དེ་བཞིན་དུ་ཉོན་མོངས་པ་

མེད་པ་དང་། མཐོང་བའི་ལམ་དང་། དགྲ་བཅོམ་པའི་འབྲས་བུ་ལ་སྙོམས་པར་ཞུགས་
པ་ལས་ལངས་པ་སྟེ། ལྔ་པོ་དེ་དག་ལ་ཕན་པ་དང་གནོད་པ་བྱས་པའི་རྣམ་པར་སྨིན་
པའི་འབྲས་བུ་ནི་འཕྲལ་དུ་མཐོང་ཆོས་ཁོ་ན་ལ་མྱོང་བར་འགྱུར་ཞེས་གསུངས་ཡོད།
བསམ་པའི་ཁྱད་པར་གྱིས་མཐོང་ཆོས་མྱོང་འགྱུར་དུ་འགྲོ་བ་ནི་དཔེར་ན། སྔོན་རྒྱལ་བོ་
ཀ་ནིས་ཀའི་ཉུག་རུམ་ལོང་བ་ཞེས་བྱ་བ་ཞིག་གིས་མི་ཞིག་གིས་གླང་ལྔ་བརྒྱ་དེད་ནས་
འགྲོ་བ་མཐོང་ནས་ཅི་བྱེད་དྲིས་པས་འབྲས་བུ་འབྱིན་ཏོ་ཞེས་ཟེར་བ་ན་དེ་བདག་གིས་
ཀྱང་སྔོན་འདི་ལྟ་བུ་བྱས་པས་ད་ལྟར་སྡུག་བསྔལ་འདི་ལྟ་བུ་མྱོང་ལ་མི་འདིས་ཀྱང་ལས་
འདི་ལྟ་བུ་བྱས་པས་སྐྱེ་བ་མང་བོར་བདག་ལྟ་བུར་སྡུག་བསྔལ་མྱོང་བར་འགྱུར་རོ་སྙམ་
ནས། གླང་དེ་རྣམས་ནོར་གྱིས་ཉོས་ཏེ་བསམ་པ་དྲག་པོས་འབྲས་བུ་འབྱིན་པ་ལས་
བཏང་བ་དང་དེ་ལ་མཐོང་ཆོས་དེ་ཁོ་ན་ལ་སྐྱེས་པས་དབང་བོ་བྱུང་ངོ་ཞེས་གསུངས་པ་ལྟ་
བུའོ། །
དེས་ན་མཐོང་བའི་ཆོས་ཚེ་འདི་ཉིད་ལ་རྣམ་སྨིན་མྱོང་བར་འགྱུར་བའི་ལས་རང་རང་
གི་རྒྱུ་རྐྱེན་ཐམས་ཅད་ཚང་བ་ཞིག་བྱས་ན་ཚེ་འདི་ཉིད་ལ་སྨིན་པར་འགྱུར་བ་རེད་མ་
གཏོགས། ལས་སྟོབས་ཆེན་ཡོངས་རྫོགས་ཚེ་འདིར་སྨིན་པའང་མ་ཡིན་ཏེ། སྐྱེ་བ་ཕྱི་
མ་ཁོ་ནར་རམ་ཚེ་འདི་བརྗེས་མ་ཐག་ཏུ་དམྱལ་བར་སྐྱེ་བ་ལ་ལས་གཞན་དང་འགྲོ་བ་
གཞན་གྱིས་མཚམས་གཅོད་མི་ནུས་པས་མཚམས་མེད་པ་ལྔའི་ལས་ཀྱང་སྐྱེས་ནས་མྱོང་
འགྱུར་གྱི་ལས་ཡིན་པ་ལས། མཐོང་ཆོས་མྱོང་འགྱུར་གྱི་ལས་རིགས་མ་རེད། དེ་བཞིན་
ཚེ་འདིར་སྡིག་པ་འབའ་ཞིག་བྱེད་པའམ་སྡིག་པ་སྟོབས་ཆེན་བྱེད་པ་ཁ་ཅིག་ལ་བདེ་སྐྱིད་
གཞན་ལས་ཆེ་བ་འབྱུང་བ་ཡང་། ཚེ་རབས་གཞན་དུ་མྱོང་འགྱུར་གྱི་དགེ་བ་ཐམས་ཅད་
འདིར་བྱས་པའི་སྡིག་པ་སྟོབས་ཆེན་དེའི་མཐུས་ཚེ་འདིའི་བདེ་བ་ཙམ་དུ་ཟད་པར་བྱས་

ནས། དེ་ཕན་ཆད་སྡུག་བསྔལ་ཁོ་ན་མྱོང་དགོས་པའི་རྟགས་སུ་གསུངས་ཏེ། སྔོན་ཉི་འོག་
གི་རྒྱལ་ཁམས་སུ་དང་པོ་ཞག་བདུན་འབྲས་ཀྱི་ཆར་བབས། དེ་ནས་གོས་དང་རིན་པོ་
ཆེའི་ཆར་ཡང་ཞག་གྲངས་བདུན་རེར་བབས་པའི་མཐར། སའི་བྱེ་ཆར་བབས་ཏེ་ཐམས་
ཅད་ས་འོག་ཏུ་མནན་ནས་ཤི་སྟེ་དམྱལ་བར་སྐྱེས་བའི་གཏམ་རྒྱུད་བཞིན་ནོ། །
གཞན་ཡང་དགེ་བ་འབའ་ཞིག་བྱེད་པའམ་དགེ་བ་སྟོབས་ཆེན་བྱེད་པ་ཁ་ཅིག་ལ་སྡུག་
བསྔལ་གཞན་ལས་ཆེ་བ་འབྱུང་བ་ཡང་། མདོ་ལས། ཤེས་རབ་ཀྱི་ཕ་རོལ་ཏུ་ཕྱིན་པ་ལ་
སྤྱོད་པའི་བྱང་ཆུབ་སེམས་དཔའ་མནར་ཞིང་རབ་ཏུ་མནར་བར་འགྱུར་ཏེ་དེ་མ་འོངས་
བ་ན་མྱོང་བར་འགྱུར་བའི་ལས་ཚེ་འདིར་སྨིན་པའོ་ཞེས་དེ་ཕན་ཆོད་སྡུག་བསྔལ་གཏན་
ནས་མྱོང་མི་དགོས་པའི་རྟགས་སུ་གསུངས་བ་རེད། ལས་སྣ་ཚོགས་པ་འདི་དག་གི་
འབྲས་བུ་སྨིན་པ་ལ་བསླུ་བ་མེད་པས་བསྐལ་བ་བརྒྱར་ཡང་ཆུད་མི་ཟ་བར་ངེས་ཀྱང༌།
ལས་ད་ལྟ་བྱས་ན་ད་ལྟར་སྨིན་པའི་ངེས་པ་མེད་པ་དང་ལས་ཐམས་ཅད་དུས་གཅིག་ལ་
སྨིན་པར་མི་འགྱུར་བ་ནི། ལས་ཀྱི་ལྕི་ཡང་དང་། ཉེ་རིང་དང་། གོམས་པ་ཆེ་ཆུང་དང༌།
སྔ་ཕྱི་ལ་སོགས་པའི་ཁྱད་པར་རྣམས་ལ་ལྟོས་པའི་རྟེན་འབྲེལ་གྱིས་ཡིན་པར་གསུངས་
པ་རེད། གང་ལྟར་ཡང་ཚང་མས་བློ་ཐག་དེ་ཐུང་གི་མ་འཇུག སྔོན་ཇོ་བོ་རྗེ་བོད་ལ་བྱོན་
དུས་གསུངས་ནི་རེད། བོད་རྣམས་ཨ་གསར་ཆེ་བ་བློ་ཐག་ཐུང་བ་ཡིན་ནི་རེད། དེའི་ཕྱིར་
ཆོས་རྣམ་པར་དག་པ་ཞིག་འགྲུབ་ནི་མ་རེད་གསུངས་བ་བཞིན་ངོ་མ་དེ་ལྟ་བུ་ཞིག་ཡིན་
ཡང་ཡིན་ནི་རེད། དེས་ན་ཆོས་གང་དང་གང་སྒྲུབ་ཀྱང་བློ་ཐག་དེ་ཐུང་གི་མ་འཇུག་པར་
དུས་ནམ་ཡང་ཆོས་ཤིག་ཨེ་འགྲུབ་ལྟོས། དེ་ལྟ་བུ་ཞིག་བྱས་ན་ཚེ་འདི་ལ་ཡང་ནི་རྒྱབ་
ལ་གོན་རྒྱུ་ཁ་ལ་ཟ་རྒྱུ་ལ་སོགས་པའི་བདེ་སྐྱིད་མང་བོ་ཞིག་འོང་ནི་རེད། དེ་ནས་ཚེ་ཕྱི་
མ་ལའང་བདེ་ནས་བདེ་བར་ནུབ་བདེ་བ་ཅན་གྱི་ཞིང་ཁམས་སོགས་ལ་སྐྱེ་ཐུབ་རྒྱུ་རེད།

དེའི་ཕྱིར་ན་རང་གི་སེམས་ནས་ཡིད་གཉིས་ཐེ་ཚོམ་མི་བྱེད་པར་བླ་མ་དཀོན་མཆོག་
གསུམ་ལ་ཡིད་གཏོད། དེ་ཨེ་བདེན་ན་བསམ་ནས་མདང་རྒྱག་གི་འདུག་མི་དགོས་སོ།།
ངེད་ཅག་གི་མཁས་དང་ངེད་ཅག་ལས་གྲུབ་པའི་བླ་མ་དམ་པ་སྔོན་གྱི་ཆོས་རྒྱལ་གོང་མ་
གནམ་གྱིས་ས་ཁེབས་པ་ལྟ་བུ་དག་གིས་འདང་བརྒྱབ་བསམ་བློ་བཏང་ནས་ཡེ་ཤེས་ཀྱི་
སྤྱན་དང་ལྡན་པ་དག་གིས་ཉམས་སུ་བླང་ནས་ད་ལ་མ་ཐུག་གི་བར་དུ་ནི་ཇི་འདྲའི་གྲུབ་
པ་ཐོབ་པའི་སྐྱེས་བུ་མང་བོ་ཞིག་བྱུང་འདུག རང་རང་སོ་སོའི་ཕྱོགས་ནས་བླ་མ་དཀོན་
མཆོག་གསུམ་ལ་དད་པ་ཞོག ཡིད་ཆེས་བྱོས། གསོལ་བ་ཐོབས། དེ་ནས་དགེ་བ་གང་
དང་གང་འདྲ་ཞིག་སྒྲུབ་ནའང་དེའི་རྗེས་སུ་བསྔོ་བ་བྱོས། སྨོན་ལམ་ཐོབ། དེ་ནས་བཟུང་
སྟེ་ནུབ་བདེ་བ་ཅན་གྱི་ཞིང་ཁམས་ལ་སོགས་པར་འདུན་པ་ཡག་པོ་རེ་གཏད་ནས་འཆི་
ཨེ་ཐུབ་ལ་ལྟ་དགོས་སོ། །དེ་ལྟ་བུ་སོགས་བྱས་ན་སངས་རྒྱས་དང་བྱང་ཆུབ་སེམས་
དཔའ་རྣམས་ཀྱི་བྱིན་རླབས་ཀྱི་སྟོབས་ཀྱིས་མཐོ་རིས་ཀྱི་ལུས་རྟེན་ཁྱད་པར་ཅན་ཡན་
ཆད་ཅིག་ངེས་པར་ན་ཐོབ་འོང་རྒྱུ་རེད། དེ་ལྟར་བྱས་ནས་དགེ་སྒྲུབ་སྡིག་སྤོང་བྱེད་རྒྱུ་དེ་
ནི་ཧ་ཅང་གི་གལ་ཆེ་བ་ཞིག་ཡིན་ནོ། །
ད་བདེ་བ་ཅན་དུ་སྐྱེ་བའི་རྒྱུ་བཞི་འཆད་པའི་སྐབས་སུ་བབས་པ་རེད། སྤྱིར་སྐྱེ་ས་དེ་
ལ་དག་པ་དང་མ་དག་པའི་ཞིང་ཁམས་བསམ་གྱིས་མི་ཁྱབ་པ་མང་པོ་ཡོད་ལ། ལུས་
རྟེན་ཡང་མི་འདྲ་བ་མང་བོ་ཞིག་ཡོད་མོད། ད་སྐབས་འུ་ཅག་སུ་དང་སུ་ཞིག་ཡིན་ཀྱང་།
དམྱལ་བ་ཡི་དྭགས་དུད་འགྲོ་ལྟ་བུའི་ལུས་རྟེན་དམན་པ་སྡུག་པོ་ཞིག་མ་བླངས་པར།
དལ་འབྱོར་གྱི་མི་ལུས་རིན་པོ་ཆེ་ཞེས་རྟེན་ཁྱད་པར་ཅན་འདི་ལྟ་བུ་ཞིག་རྙེད་ཡོད་པ་
ཡིན། གཞན་དུ་དུད་འགྲོ་ལྟ་བུའི་ལུས་རྟེན་ཞིག་བླངས་ཡོད་པར་གྱུར་ན། དུད་འགྲོ་
རྣམས་ཀྱིས་ཚེ་འདེ་དང་ཕྱི་མ་རྣམས་ལ་བསམ་བློ་གཏོང་བ་དང་དཔྱད་པ་གཏོང་ནི་མ་

དགོས། ཉི་མ་གཅིག་གཉིས་ཚུན་ཆད་ཀྱི་འཚོ་ཚིས་ཙམ་ཡང་ལེགས་པར་བསྒྲུབ་མི་ཤེས་
པ་ཡིན། བསྒྲུབ་ནུས་ཀྱང་མི་ནུས་སོ། །རང་ཅག་རྣམས་ནི་དེ་འདྲ་བ་ཞིག་མ་ཡིན་པར་
དལ་འབྱོར་གྱི་མིའི་ལུས་རྟེན་ཞིག་བླངས་ཡོད་པ་ཡིན། ད་མི་ཞིག་གི་ལུས་རྟེན་བླངས་
ཡོད་ནས་བཟུང་སྟེ། བློ་རིག་པའང་གསལ་བོ་ཅན། ཚེ་འདི་མ་དགོས་སྐྱེ་བ་ནས་ཚེ་
རབས་ཀུན་ཏུ་བདེ་སྐྱིད་ཀྱི་ཐབས་ཤིག་བསྒྲུབ་དགོས་རྒྱུ་ཡིན་ནའང་། དེ་ལ་རང་རང་སོ་
སོས་འབད་པ་དྲག་པོ་བསྐྱེད་དེ་བསྒྲུབ་བཞག་ན་བསྒྲུབ་ཤེས་བདག་དང་། འགྲུབ་ཐུབ་
བདག་གི་ལུས་རྟེན་ཁྱད་པར་ཅན་ཞིག་ལོན་ཡོད་ནི་རེད། རེད་ད་ནི་འདི་ཡང་ཡུན་རིང་
ཞིག་ལ་རྟག་ཟེར་རྒྱུ་ནི་ཧ་ཅང་དཀའ་མོ་ཡིན་ནོ། །
ད་ཁ་སང་དེ་རིང་གི་དུས་ཚོད་འདི་ལ་མི་ཞིག་གིས་ལོ་ཅི་ཙམ་ཐུབ་པར་བསམ་བློ་བཏང་
ན། ལོ་བདུན་ཅུ་བརྒྱད་ཅུ་ཕན་ཆད་ལ་འདུག་ནི་དེ་དཀའ་མོ་རེད། དེའི་ནང་ནས་ཀྱང་ནི་
ལོ་ཉི་ཤུའི་མན་ཆད་དུ། རྩེད་མོ་ལ་སོགས་ལ་གཡེང་སོང་ནས་ཆོས་ལ་བློ་ཁ་ཕྱོགས་ཟེར་
རྒྱུ་དེ་དཀའ་མོ་རེད། དེའི་འཕྲོ་ནས་ཆོས་བསྒྲུབ་པའི་ཁོམ་ལོང་ཡོད་ནི་ཞིག་ལ་ལོ་སུམ་ཅུ་
བཞི་བཅུ་ཡར་མར་ཞིག་ཡོད་པ་ཡིན། དེའི་རིང་ལ་ཡང་ནི་ཕལ་ཆེ་བ་ཞིག་གིས་དོན་མེད་
ཀྱི་བྱ་བ་དགྲ་འདུལ་རྒྱུ་གཉེན་སྐྱོང་རྒྱུ་རྒྱུ་ནོར་ལོངས་སྤྱོད་གསོག་རྒྱུ་ལ་སོགས་པ། འཁོར་
བའི་ཕྱོགས་སུ་འཁོར་འགྲོ་བས་ཆོས་སྒྲུབ་བདག་ནི་དཀོན་མོ་ཡིན་ནོ། །
དེ་ལྟ་བུ་ཞིག་ཡིན་ན་ཚང་མས་ཚེ་འདི་ལ་ཡང་འབད་པ་བྱེད་ལོས་དགོས་ཀྱང་། ཚེ་
ཕྱི་མའི་དོན་ལ་ཡང་དཔྱད་པ་ཞིག་གཏོང་དགོས་ནི་རེད། ལ་ལ་ཞིག་གིས་བསམ་བློ་
བཏང་ན་ཚེ་ཕྱི་མ་ཟེར་རྒྱུ་དེ་ཤི་སོང་ནས་བཟུང་སྟེ། མེ་ཤི་བ་དང་ཆུ་ཆད་པ་ལྟ་བུ་ཞིག་
མ་གཏོགས་ཚེ་ཕྱི་མ་ཡོད་ནི་མ་རེད་སྙམ་མཁན་ཡང་ཡོད་ནི་རེད་ད། ཚེ་ཕྱི་མ་ཡོད་པར་
བཤད་རྒྱུ་དེ་སྔོན་སྟོན་པ་ཐུགས་རྗེ་ཅན་གྱིས་ཡེ་ཤེས་ཀྱི་སྤྱན་གྱིས་གཟིགས་ནས་ཚེ་ཕྱི་

མ་ཡོད་པར་གསུངས་ནི་རེད། དེ་མིན་ན་ཡང་ནི་དེང་སང་འཛམ་བུ་གླིང་གི་སྟེང་ན་ཆོས་
ལུགས་འདྲ་མི་འདྲ་ཇི་འདྲའི་མང་བོ་ཞིག་ཡོད་གི ཆོས་སྒྲུབ་ནི་དང་མི་སྒྲུབ་ནི་གཉིས་
ལས་ཉིས་འགྱུར་སུམ་འགྱུར་གྱིས་ཆོས་བསྒྲུབ་མཁན་དེ་མང་བ་ཡིན། ཆོས་སྒྲུབ་མཁན་
དེ་ཐམས་ཅད་པོ་ཚེ་ཕྱི་མ་ཡོད་པར་སྨྲ་བདག་ཁོ་ན་ཡིན་ནི་རེད། དེ་ཡང་རྒྱུ་མཚན་
ཅི་ཡང་མེད་པར་བསམ་བློ་གཏོང་མི་ནུས་ཤིང་སྨྲ་མི་ནུས་པས་རྒྱུ་མཚན་དང་ལྡན་པའི་
བཤད་པ་ཁོ་ན་རེད་མ་གཏོགས་རྒྱུ་མཚན་དང་ལྡན་པའི་སྒོ་ནས་མེད་པར་སྨྲ་བདག་
གཅིག་ཀྱང་མེད་དོ། །
སྔོན་གྱི་ལོ་རྒྱུས་རྣམས་ཀྱི་དབང་དུ་བྱས་ན་ཡང་དེ་ལྟ་བུ་ཞིག་རེད། དེ་མ་དགོས་ཁ་སང་
དེ་རིང་གི་དུས་ཚོད་འདི་ལ་བསམ་བློ་བཏང་སོང་ན་ཡང་། འཛམ་གླིང་གི་ས་ཆ་སོ་སོ་ན་
ཡང་སྐྱེ་བ་སྔ་ཕྱི་སོགས་དྲན་བདག་ཇི་འདྲའི་མང་བོ་ཞིག་ཡོད་གི དེར་མ་ཟད་འུ་ཅག་
བོད་ཀྱི་ཡུལ་ཁམས་འདིར་ཡང་སྐྱེ་བ་སྔ་ཕྱི་སོགས་དྲན་མཁན་ནི་བདེན་དོན་དཔང་བོ་
དང་བཅས་པ་ཇི་འདྲའི་མང་པོ་ཞིག་ཡོད་གི དེ་ཐམས་ཅད་པོ་རྫུན་ཡིན་ནི་མ་རེད། དེ་
དག་རྣམས་ལ་ང་ཚོས་འདང་བརྒྱབ་ནས་སྐྱེ་བ་ཕྱི་མ་ཞིག་ལེན་དགོས་པར་ཁོ་ཐག་ཆོད་
ཡོད་པ་ཡིན། སྐྱེ་བ་ཕྱི་མ་ཞིག་བླངས་སོང་ན་ཡང་ནི་ཚེ་འདི་དང་འདྲ་འདྲ་རེད། ཚེ་འདི་
ལ་སྡུག་བསྔལ་ཁབ་རྩེ་ཙམ་ཞིག་མེད་ན་མེད་པར་དགའ་བདག་ཞིག་དང་། བདེ་བ་སྤུ་རྩེ་
ཙམ་ཞིག་ཡོད་ན་ཡོད་པར་དགའ་བདག་ཞིག་མ་གཏོགས་ཡོད་པ་མིན་ནོ། །
དེས་ན་སྐྱེ་བ་ཕྱི་མ་ཞིག་བླངས་ན་ཡང་དེ་ལྟ་བུ་ཞིག་མ་གཏོགས་ཡོད་རྒྱུ་མ་རེད། དེས་ན་
ཚེ་འདི་ལ་ཡང་སྐྱིད་དགོས་ནི་རེད། ཚེ་ཕྱི་མ་ལའང་སྐྱིད་ན་བཟང་གི བདེ་ན་བཟང་གི
དེ་ཡིན་ནས་བཟུང་སྟེ། ཚེ་འདི་ལ་སྐྱིད་དགོས་ན་ཁ་ལ་ཟས་དང་རྒྱབ་ལ་གོས་དགོས་པ་
བཞིན་དུ། ཚེ་ཕྱི་མར་སྐྱིད་པ་ལ་ཡང་ཐོབ་མངའ་ཐང་རྒྱུ་འབྱོར་བ་ལ་སོགས་པའི་ཡོ་བྱད་

ཐམས་ཅད་པོ་འཛོམས་དགོས་པ་ཡིན་ནོ། །དེ་དག་འཛོམ་པར་བྱེད་པའི་རྒྱུ་གང་ཡིན་
སྙམ་ན། ཚེ་འདི་ལ་ཇི་འདྲ་འདྲའི་རྒྱུ་འབྱོར་བ་ཆེན་པོ་ཅན་ཞིག་ཡིན་ཀྱང་། དེ་ཡིན་མ་
ཡིན་མེད་གི ཇི་འདྲ་འདྲའི་ཐོབ་མངའ་ཐང་ཆེན་པོ་ཅན་ཞིག་ཡིན་ཀྱང་། དེ་ཡིན་མ་ཡིན་
མེད་གི་དེ་ལྟ་བུའི་ལྷོ་རྒྱུད་འཛམ་བུའི་གླིང་གི་རྒྱུ་ནོར་ཡོད་བདག་ཅིག་ཡིན་ཀྱང་། དེ་ནི་
ཚེ་ཕྱི་མའི་ཟ་རྒྱུ་གོན་རྒྱུ་འདུག་ས་ལ་སོགས་པའི་དོན་དུ་ཁབ་སྐུད་པ་ཙམ་ཡང་འཁྱེར་ས་
མེད་པ་ཚང་མས་བསམ་བློ་བཏང་ན་གོ་རྒྱུ་དེ་རེད། དེས་ན་ཕྱི་མ་ལ་ཡང་ཕན་ངེས་པ་ཅན་
ནི་དམ་པའི་ཆོས་རེད། དེའི་ཕྱིར་ན་དམ་པའི་ཆོས་རྣམ་པར་དག་པ་ཞིག་བསྒྲུབ་རྒྱུ་དེ་ནི་
ཧ་ཅང་གི་གལ་ཆེ་བ་རེད།
ད་ཆོས་སྒྲུབ་ལུགས་དེ་ཡང་རབ་ཞིག་ཡིན་ན་བསྐྱེད་རིམ་རྫོགས་རིམ། ཐོས་བསམ་སྒོམ་
གསུམ་སོགས་མང་བོ་ཞིག་གསུངས་ཡོད་ནི་རེད། ད་རྒད་པོ་རྒན་མོ་རྣམས་ཀྱིས་དེ་ལྟ་
བུའི་མང་བོ་ཞིག་མ་ཤེས་ཀྱང་སྐྱོན་ཆེན་པོ་མེད་གི ལ་ལས་ཁོས་ཆོས་ཆེན་པོ་ཞིག་མི་ཤེས་
པས། ད་སྒྲུབ་ཡང་ཤེས་ནི་མ་རེད་བསམ་ནས་སེམས་ཞུམ་བདག་ཡང་ཡོད་ནི་རེད། ཆོས་
འགྲུབ་ཟེར་རྒྱུ་དེ་ཤེས་མི་ཤེས་ཞིག་གི་ལག་གཙོ་བོ་མ་རེད། སངས་རྒྱས་ཀྱི་མདོ་སྡེ་དང་
སྔོན་གྱི་བླ་མ་གོང་མ་རྣམས་ཀྱི་མངོན་མཁྱེན་དང་འདས་ལོག་ལ་སོགས་པའི་ཡིག་ཆའི་
ནང་ན་ཇི་འདྲའི་ཆོས་ལ་མཁས་པ་རྣམས་ངན་སོང་གསུམ་དུ་སྐྱེས་སོང་བའི་ལོ་རྒྱུས་མང་
བོ་ཞིག་གསུངས་ཡོད་གི ཆོས་ཚིག་བཞི་གཅིག་ཀྱང་མི་ཤེས་པའི་གང་ཟག་ལ་ལར། ཁ་
མིན་དོན་གྱིས་བླ་མ་དཀོན་མཆོག་གསུམ་ལ་དད་པ་དང་ནི་སེམས་ཅན་ལ་སྙིང་རྗེ་སྐྱེས་
ཏེ་དག་པའི་ཞིང་ཁམས་སུ་སྐྱེས་སོང་ནི་ཆེས་ཤིན་ཏུ་མང་བོ་ཞིག་ཡོད་དོ། །
དེ་དག་རྣམས་ལ་འདང་བརྒྱབ་འོང་ན་ཆོས་ཤེས་རྒྱུ་བས་ཀྱང་བསྒྲུབ་རྒྱུ་དེ་ནི་ཧ་ཅང་གི་
གལ་ཆེ་བ་ཡིན། ཆོས་བསྒྲུབ་རྒྱུ་དེ་ཡང་ནི་སེམས་ཅན་མཆོག་དམན་རབ་འབྲིང་། སྐྱེ་བོ་

ཕོ་མོ་སུ་དང་སུ་ཡིན་ཀྱང་། སྒྲུབ་ཧ་ཅང་སླ་མོ་སྒྲུབ་ན་འགྲུབ་རྒྱུ་བསྒྲུབས་ནས་འབྲས་བུ་
ཡོད་རྒྱུ་དེ་གང་རེད་སྙམ་ནས་བསམ་བློ་བཏང་ཡོང་ན། སྤྱིར་མདོ་སྔགས་གྱི་ཆོས་ཤིན་ཏུ་
མང་བོ་ཞིག་ཡོད་མོད་ཀྱང་། ཆོས་དེ་རྣམས་ཀྱི་ནང་དུ་བལྟས་ན་ནུབ་བདེ་བ་ཅན་གྱི་ཞིང་
ཁམས་ལ་སྨོན་ལམ་གདབ་རྒྱུ་འདིའི་ཟབ་ཞིག་དང་འདིའི་གལ་ཆེ་ཞིག་དང་། འདིའི་སླ་
ཞིག་གཏན་ནས་མེད་པ་ལྟ་བུ་རེད། འདི་སེམས་ཅན་མཆོག་དམན་རབ་འབྲིང་བན་སྐྱ་
སེར་སྐྱེ་ཕོ་མོ་སུ་དང་སུས་བསྒྲུབ་རྒྱུ་ཅན་ཞིག་ཡིན་ན། རང་རྒྱུད་ན་དད་པ་དང་། ཡིད་
ཆེས་ཡོད་ནས་བཟུང་སྟེ། གཞན་ཆ་རྐྱེན་མང་བོ་ཞིག་འཛོམས་མི་དགོས་སོ། །
དེས་ན་ཚང་མས་ཡང་ནི་བདེ་བ་ཅན་དུ་སྨོན་ལམ་འདེབས་རྒྱུ་དེ་ནི་གལ་ཆེ་བ་རེད།
སྤྱིར་འུ་ཅག་བོད་གངས་ཅན་གྱི་སེམས་ཅན་སྐྱེ་འགྲོ་མཆོག་དམན་ཐམས་ཅད་ཀུན་པོ་
འཕགས་པ་སྤྱན་རས་གཟིགས་ཀྱི་གདུལ་ཞིང་ཡིན་པའི་སྟབས་ཀྱིས་ནི། ནུབ་བདེ་བ་
ཅན་གྱི་ཞིང་ཁམས་སུ་སྨོན་ལམ་བཏབ་ན། ངེས་པར་ན་ཞིང་ཁམས་དེ་ནས་སྐྱེ་ཐུབ་པར་
སངས་རྒྱས་ཀྱི་མདོ་སྡེ་ལ་སོགས་པའི་ནང་ན་གསུངས་ཡོད་ནི་རེད། ངེས་པར་དུ་ནུབ་
བདེ་བ་ཅན་གྱི་ཞིང་ཁམས་སུ་མ་སྐྱེས་ཀྱང་སྐྱོན་མེད་གི་རང་ག་བའི་ལྷ་ཡུལ་དང་མི་ཡུལ་
ལ་སོགས་པ་འདི་ལྟ་བུ་ཞིག་ནས་སྐྱེས་བཞག་ན་ཅང་མི་ཉན་རྒྱུ་མེད་གི་སྙམ་ན། ཁྱོད་
ཀྱིས་གནས་དེ་དག་རྣམས་ལ་བསམ་བློ་ཞིག་ཞིབ་ཏུ་ཐོངས་དང༌། དམྱལ་བ་ཟེར་རྒྱུ་དེ་ཅི་
ལྟ་བུ་ཞིག་རེད། ཡི་དྭགས་ལ་སྐྱེས་སོང་ན་ཇི་འདྲ་རེད། དུད་འགྲོའི་ལུས་རྟེན་བླངས་སོང་
ན་ཇི་འདྲ་ཞིག་རེད་བསམ་ནས། འདང་བརྒྱབ་ན། འགྲོ་བ་རིགས་དྲུག་གི་གནས་ན་བདེ་
བ་དང་སྐྱིད་པ་ཞིག་མེད་པ་ཧ་གོ་ཡོང་ནི་རེད། ད་འདང་མ་བརྒྱབ་ན་གནའ་གཏམ་བཤད་
བཤད་ལྟ་བུ་ཞིག་མ་གཏོགས་ཅང་ཡོད་ནི་མ་རེད། རྒྱུ་མཚན་ཞིབ་ཏུ་བསམ་བློ་བཏང་
སོང་ན་འགྲོ་བ་རིགས་དྲུག་གང་གི་གནས་སུ་སྐྱེས་ནའང་བདེ་སྐྱིད་ཞིག་མེད་པ་དེ་རྒྱས་

པར་གསུངས་ཡོད་ཀྱང་། དམྱལ་བའི་རིགས་གཅིག་ལ་བསམ་བློ་བཏང་སོང་ནའང་།
དམྱལ་བ་ཚ་གྲང་གི་སྡུག་བསྔལ་ཟེར་རྒྱུ་དེ། ལྕགས་བསྲེགས་ཀྱི་ས་གཞིའི་སྟེང་དུ་ལོ་
དུང་ཕྱུར་མང་བོའི་བར་དུ་ལུས་གཅེར་བུར་ཕྱུང་ནས་བསྲེགས་ཏེ། གཏན་ནས་བཟོད་
བླགས་མེད་པའི་སྡུག་བསྔལ་ཞིག་མྱོང་དགོས་པ་ཡིན། དེ་བཞིན་དུ་ཁྲོ་ཆུ་ཁོལ་མའི་ནང་
དུ་བཙས་ནས་ཤ་རུས་ཐམས་ཅད་ཀུན་པོ་ཡང་ཁ་ཁར་ལྷུང་སོང་རུང་། ད་དུང་ཤི་མི་ཐུབ་
པར་ལོ་དུང་ཕྱུར་མང་བོའི་བར་དུ་སྡུག་བསྔལ་མྱོང་ནས་འདུག་དགོས་པ་ཡིན། དེ་ལྟ་བུ་
ཞིག་ཡིན་ན་ཤིན་ཏུ་བཟོད་མི་ཐུབ་པ་ཡིན་ཏེ། དཔེར་ན།
གཡིས་ནག་ཁོལ་མའི་ནང་དུ་ལག་པ་འཇུག་དགོས་རྒྱུའི་ནའང་། དེའི་ནང་ལ་ལག་
པ་འཇུག་ཀྱང་མི་ནུས་ལ། བཅུག་ཀྱང་བཟོད་ཡང་མི་ཐུབ་པ་ཇི་འདྲའི་ན་ཚ་དང་སྡུག་
བསྔལ་ཆེན་པོ་ཞིག་ཡོད་གི དེ་ལྟ་བུ་ཞིག་ལ་འདང་བརྒྱབ་ན། དེ་ཆུ་ཚོད་གཅིག་ཙམ་
གྱི་སྡུག་བསྔལ་ཡིན་ཀྱང་སྡུག་བསྔལ་དེ་ལ་འཇུག་མི་ཐུབ་པར་མ་ཟད་བཤད་ནའང་
སྐྲག་ནས་འདར་འོང་ས་ཞིག་རེད། དེས་ན་རང་ངོ་མ་དམྱལ་བའི་གནས་སུ་སྐྱེས་ནས་
སྡུག་བསྔལ་ཞིག་མྱོང་དགོས་རྒྱུ་ཅན་ཞིག་ཡིན་ན། བསྐལ་བ་མང་བོའི་བར་དུ་ལྕགས་
བསྲེགས་ཀྱི་ས་གཞིའི་སྟེང་དུ་ལུས་གཅེར་བུར་ཉལ་ནས་སྡུག་བསྔལ་མྱང་ན་གཏན་ནས་
མི་བཟོད་པ་དེ་ལྟ་བུ་ཞིག་ཡིན་ནི་རེད།
སྤྱིར་ན་དམྱལ་བའི་སྡུག་བསྔལ་དང་ལས་རྒྱུ་འབྲས་ལ་སོགས་པའི་ཆོས་གསུང་ནི་ཁ་སང་
དེ་རིང་གི་དུས་སུ་ས་ཆ་སོ་སོ་ན་བླ་མ་དགེ་བའི་བཤེས་གཉེན་སོགས་ཆེས་ཤིན་ཏུ་མང་བོ་
ཞིག་ཡོད་ནི་རེད། ཉན་ནི་ཡང་། མ་ཎི་དང་ས་ཏྭའི་ཆོས་ཚོགས་ལྟ་བུའི་སྐབས་སུ་མི་སྐྱ་
ཕོ་མོ་མང་བོ་ཡོད་ནི་རེད། ཡོད་ནའང་ཆོས་བཤད་དེ་ནི་གནའ་རབས་དང་ལོ་རྒྱུས་ལྟ་བུ་
ཞིག་གི་བཟུང་ནས་སམ། བཤད་སྲོལ་ལྟ་བུ་ཞིག་ཏུ་བཟུང་ནས་རང་སེམས་ལ་འདང་མ་

བརྒྱབ་ན། སེམས་ལ་ཕན་ཐོགས་པ་དང་སེམས་འགུལ་ཐེབས་ཟེར་རྒྱུ་དེ་ཡང་དཀའ་མོ་
ཡིན་ནི་རེད། དེ་རང་རང་སོ་སོའི་སེམས་ལ་བཟུང་ནས་འདང་བརྒྱབ་ན་དངོས་གནས་
སུ་ཁ་སང་དེ་རིང་མར་ཁུ་དང་གཡིས་ནག་ཞིག་གི་ནང་ལ་བཙོ་བཞག་ན་གཏན་ནས་མི་
བཟོད་ཀི དེ་ལྟ་བུ་ཞིག་མ་བཟོད་ནས་བཟུང་སྟེ་དམྱལ་བའི་ཚ་གྲང་ནི་དེ་ལས་བརྒྱ་
འགྱུར་གྱི་ཐུ་དང་། ཡུན་དེ་ལས་བརྒྱ་འགྱུར་གྱི་རིང་ཞིག་ཡིན་པས། དེ་བཟོད་ས་ཡོད་
གི་མེད་གི་བསམ་བློ་བཏང་ན། འོ་ངོ་མ་དམྱལ་བའི་གནས་དེ་ནས་སྐྱེས་ན་མི་བཟོད་གི་
བསམ་སྐྱེད་ཞིག་རང་གིས་ཧ་གོ་རྒྱུ་རེད། དེའི་ཕྱིར་ན་དམྱལ་བའི་གནས་སུ་དེ་འདྲ་བ་
ཞིག་མ་གཏོགས་བདེ་བ་ཁབ་རྩེ་ཙམ་ཞིག་ཡོད་པ་མིན་ནོ། །
ཡི་དྭགས་བཀྲེས་སྐོམ་གྱི་སྡུག་བསྔལ་ཞེས་པ་དེ། ཡི་དྭགས་ཁ་ལ་མེ་འབར་ལྟ་བུ་གཅིག་
ལ་བསམ་བློ་བཏང་ནའང་ལོ་བཅུ་གཉིས་བཅུ་གསུམ་ལྟ་བུའི་རིང་ལ་བཟའ་བཏུང་ཁ་
ལ་ཡང་གཏན་ནས་རེག་མི་ཐུབ་པ་དང་། གལ་ཏེ་མི་གཙང་བའི་སྟབས་དང་ལུད་པ་ལ་
སོགས་པ་ངན་ངོན་རེ་རྙེད་དང་ན་ཡང་ནི། ཁ་ནང་དུ་མི་ཆུད་པ་ཡིན། ཁ་ནང་དུ་ཆུད་
ནའང་མིད་པའི་ནང་ལ་མི་ཆུད། གལ་ཏེ་མིད་པའི་ནང་དུ་བུད་སོང་ན་ཡང་ད་ཟས་ཕོ་བའི་
ནང་དུ་ཐོན་དུས་མེ་རུ་གྱུར་ནས་ཁ་ནས་མེ་འབར་སྣ་ནས་དུ་བ་བྱུང་སྟེ་སྡུག་བསྔལ་དཔག་
ཏུ་མེད་པ་ཞིག་མྱོང་བ་ནི། ལྟོག་སྐོམ་ལས་ཀྱང་ཐུ་བ་དང་གཞན་ཡང་འཇིགས་སྐྲག་གི་
སྡུག་བསྔལ་ལ་སོགས་པ་འདྲ་དང་མི་འདྲའི་སྡུག་བསྔལ་བསམ་གྱིས་མི་ཁྱབ་པ་ཞིག་
མྱོང་དགོས་པ་ཡིན། དེ་ལྟ་བུ་ཞིག་ལ་འདང་བརྒྱབ་ན། ད་སྐབས་རང་གི་སྟེང་ལ་དངོས་
སུ་སྨིན་ནས་ཁ་ནས་མེ་འབར་སྣ་ནས་དུ་བ་འཕྱུར་ནི་མ་དགོས། ད་ལྟ་ཐབ་ན་ཡོད་པའི་
མེ་དམར་པོ་ལག་པ་གང་ཁྱོད་ཀྱི་ཁ་ནང་དུ་བླུགས་བཞག་ན། གཏན་ནས་བཟོད་ཐུབ་ཀྱི་
མ་རེད། དེ་ལྟར་འདང་བརྒྱབ་སོང་ན། ཡི་དྭགས་དང་དུད་འགྲོ་གཉིས་ཆར་ལའང་བདེ་

སྐྱིད་ཅང་ཡོད་རྒྱུ་མ་རེད། ད་མི་དང་ལྷ་ཟེར་བ་ནི་འུ་ཅག་གིས་བདེ་ཤོས་ཞིག་ལ་འཇོག་
ནི་རེད་ད། དོན་ལ་མིའི་ལུས་རྟེན་ཡང་ཇི་ལྟར་སྐྱིད་ཚུལ་ནི་ངེད་ཅག་ཚང་མ་མི་ཏག་ཏག་
རེད། ཚང་མས་ཞིབ་ཏུ་འདང་ཞིག་རྒྱོབས་དང་ཧ་གོ་ཡོང་ནི་རེད། ཐོག་མར་སྐྱེ་བའི་སྡུག་
བསྔལ་ཟེར་བ། སྐྱེ་བའི་སྐབས་སུ་སྡུག་བསྔལ་བསམ་གྱིས་མི་ཁྱབ་པ་ཞིག་ཡོད་པར་
གསུངས་ཡོད་ནི་རེད་ད། དེའི་སྐབས་སུ་ངེད་ཅག་བྱིས་པ་ཡིན་པས་ད་ཅང་མི་དྲན་ཀྱང་
དེ་ནས་བྱིས་པ་ལུས་ཇེ་རྒྱས་སུ་སོང་ནས་རྩེད་མོ་སོགས་བྱེད་ནུས་པའི་སྐབས་སུ་ཇི་ལྟར་
ཡིན་ན། ཐམས་ཅད་ཀྱིས་སྐྱིད་སྐྱིད་ཟེར་བ་བཞིན། ཁ་སང་དེ་རིང་ལ་ཕྱིར་འདང་བརྒྱབ་
ན་བྱིས་པ་དེ་དག་ལ་ལས་དཀའ་མེད་ཅིང་། རྩེད་མོ་འདྲ་མི་འདྲ་ལ་གཡེང་ནས་བསྡད་ན་
སྐྱིད་པོ་འདྲ་རེད་ལ་བསམ་ནི་རེད། ཁོའི་ཐད་ཚོ་ན་དེ་ལ་ཡང་འདོད་པ་ཐོག་ཏུ་མི་ཁེལ་རྒྱུ།
མི་འདོད་པ་ཐོག་ཏུ་འབབ་རྒྱུ་ལ་སོགས་པས་མ་ཁོམ་མ་རེད་བ་ཞིག་གིས་བཀང་ཡོད་ནི་
རེད་མ་གཏོགས། དེ་རིང་སྐྱིད་ཡ་བསམ་ནི་དེ། ཧ་ཅང་དཀོན་མོ་ཡིན་ནོ། །
དེ་ནས་ཡར་ལ་གཞོན་པ་དང་། དར་ལ་བབས་པའི་སྐབས་སུ་ཡང་། དགྲ་འདུལ་རྒྱུ།
གཉེན་སྐྱོང་རྒྱུ། རྒྱུ་ནོར་ལོངས་སྤྱོད་གསོག་རྒྱུ་ལ་སོགས་པ་མི་ཚེ་གཅིག་ལ་མ་ཁོམ་མ་
ཚོགས་པ་ཞིག་གིས་ཉི་མ་ནམ་འཚའ་གཟད་ནས་བསྡད་ཡོད་ནི་རེད་མ་གཏོགས། ཞག་
མ་གཅིག་གི་རིང་ལའང་ངལ་གསོ་ལྷོད་པོ་ཞིག་ཀྱང་བྱེད་ཁོམ་མེད་པ་ཡིན། ལ་ལ་ནད་
ངན་པ་ལ་སོགས་པས་ཟིན་ནས་ལོ་ནད་ཚེ་སྦྱར་གྱི་སྡུག་བསྔལ་མྱོང་གི་ཡོད་བདག ལ་
ལར་ཟས་ཟ་རྒྱུ་མེད། གོས་གྱོན་རྒྱུ་མེད་དེ་མི་ཚེ་གཅིག་ལ་སྤྲང་ནས་ཚེ་གཟད་མཁན་ཡང་
མང་པོ་ཡིན་ནོ། །
དེ་ལྟ་བུ་མིན་པའི་རང་ག་བ་ཞིག་ཡིན་ནའང་ཐ་ན་གཟའ་འཁོན་ལ་སོགས་པའི་སེམས་
ནད་སེམས་གཅོང་སོགས་འདོད་པ་ཐོག་ཏུ་མི་འབབ་རྒྱུ། མི་འདོད་པ་ཐོག་ཏུ་འབབ་རྒྱུ་

ལ་སོགས་པ་སེམས་ཀྱི་སྡུག་བསྔལ་སྣ་ཚོགས་པ་ཞིག་མྱང་ནས་ཀྱང་། ནམ་ཚ་ཟད་གོ་ནི་
རེད་མ་གཏོགས་ངོ་མ་འདི་སྐྱིད་གི་བདེ་གི་བསམ་རྒྱུ་དེ་དཀོན་མོ་ཡིན་ནོ། །
དཔེར་ན་རྒྱུ་མེད་ཞིག་གིས་འདང་བརྒྱབ་ན་ཁོ་རྒྱུ་ཅན་ཞིག་ཡིན་ན། འདི་ལྟ་བུ་ཞིག་ཡིན་
ན་སྐྱིད་གི་བསམ་རྒྱུའང་ཡོད་རྒྱུ་རེད། ཐོབ་མེད་ཞིག་གིས་འདང་བརྒྱབ་ན་ཁོ་ཐོབ་ཅན་
ཞིག་ཡིན་ན། འདི་མོ་ཞིག་ཡིན་ན་སྐྱིད་གི་བསམ་རྒྱུ་ཡང་ཡོད་རྒྱུ་རེད་ད། ད་རང་རང་སོ་
སོས་རྒྱུ་ནོར་འབྱོར་བ་ཅན་རྣམས་ལ་ལྟོས་དང་། འོ་ད་ངོ་མ་སྐྱིད་པོ་ཞིག་བསྡད་ཡོད་གི་
བསམ་ས་དེ་དཀོན་མོ་རེད། དེའི་ཡང་ལུས་ན་མི་བདེ་བ་ཨེ་ཡོད། ལུས་ན་མི་བདེ་བ་མེད་
ན། སེམས་ན་སྡུག་བསྔལ་ཨེ་ཡོད་བལྟས་ན། སོས་དལ་སྐད་ཅིག་ཙམ་མེད་པར་ནམ་
ཚ་ཟད་ལས་བསྡད་ཡོད་གི་མ་གཏོགས། འདི་ངོ་མ་ཁོམ་པོ་དལ་མོ་བདེ་མོ་ཞིག་གི་ངང་
ལོ་གཅིག་ལ་བསྡད་ཡོད་གི་བསམ་རྒྱུ་དེ་ཡང་དཀོན་མོ་རེད། དེ་ཐོབ་མཐོན་པོ་ཅན་ཡིན་
ནའང་དེ་རེད། མངའ་ཐང་ཆེན་པོ་ཅན་ཡིན་ནའང་དེ་རེད། དེ་ཡིན་ནས་བཟུང་སྟེ་འཇིག་
རྟེན་མིའི་གནས་ནའང་ངོ་མ་སྐྱིད་པ་དང་བདེ་བ་ཞིག་ཡོད་ནི་མ་རེད། དེའི་འཕྲོ་ནས་ཡར་
ལ་རྒས། དེ་ནས་ཤི་དགོས་པ་ཡིན།
རྒས་པའི་དུས་སྐབས་ན་ལུས་ཀྱི་འབྱུང་བཞི་འཁྲུགས་ཏེ་ནད་ཀྱང་འདྲ་མི་འདྲ་མང་བོ་
སྟེང་ལ་ཐོན་ཀྱང་། རྒས་དྲག་པས་གོམ་པའི་འདེགས་འཇོག་ཙམ་ཡང་མི་ནུས་པའི་
སྐབས་སུ་གཞན་གྱིས་བརྙས་བཅོས་ཁྱད་གསོད་ལ་སོགས་པ་མང་བོ་ཞིག་རང་སྟེང་ལ་
ཐོན་པ་སོགས་རྒ་བའི་སྡུག་བསྔལ་བསམ་གྱིས་མི་ཁྱབ་པ་མང་བོ་ཞིག་མྱོང་བའི་སྐབས་
སུ་མི་སྐྱིད་པ་བཤད་མི་དགོས་སོ། །དེ་ནས་མི་རིང་བར་འཆི་བ་ཐོན་རྒྱུ་རེད། འཆི་བ་ཐོན
པའི་དུས་ན་ད་བདེ་མོ་སྐྱིད་པོ་ཞིག་མེད་རྒྱུ་དེ་ནི་ཕར་ལ་བལྟས་ན་ཚུར་གསལ་འདུག་
རྒྱུ་དེ་ལྟ་ཞིག་རེད། དེས་ན་མིའི་གནས་འདི་སྐྱིད་པ་འདྲ་བ་ཡིན་ཀྱང་། མི་སྐྱིད་པོ་ཞིག་

གི་ལུས་རྟེན་རེ་རེ་ཙམ་ལ་འདང་བརྒྱབ་ན་ཅང་མི་ཉན་རྒྱུ་ཆེན་པོ་མེད་མོད། བདེ་སྡུག་
གཉིས་ཀྱི་ཐོབ་སྡུར་ནས་སྐྱེ་འཆི་སོགས་སྡུག་བསྔལ་གྱི་རྣམ་གྲངས་འདི་ལྟ་བུ་མང་བ་
ཞིག་བརྒྱུད་ནས་འཇིག་རྟེན་འདི་ནས་འགྲོ་དགོས་པར་བསམ་ན་ད་བསྐལ་བ་ཞིག་གམ་
རབ་ཞིག་གིས་སྡུག་བསྔལ་གྱི་ཆེ་བ་རེད་མ་གཏོགས་བདེ་བ་དང་སྐྱིད་པ་མི་ཆེ་གི མི་མང་
གི དེ་ཡིན་ནས་བཟུང་སྟེ་འུ་ཅག་གི་སྐྱེ་བ་ཕྱི་མ་ཞིག་ཚུར་ལ་བླངས་ནས་མིའི་གནས་སུ་སྐྱེ་
འགྲོ་རྒྱུ་ཅན་ཞིག་ཡིན་ཀྱང་། བདེ་བ་ནི་ཅང་མེད་གི དེའི་ཕྱིར་ན་ད་འགྲོ་བ་རིགས་དྲུག་
གི་གནས་ན་སྐྱེ་ས་སྐྱིད་པོ་འགྲོ་ས་སྐྱིད་པོ་ཞིག་ཡོད་གི་བསམ་རྒྱུ་ནི་ཅང་ཡོད་ནི་མ་རེད།
དེས་ན་ནུབ་བདེ་བ་ཅན་གྱི་ཞིང་ཁམས་ལ་སྐྱེ་བར་སྨོན་ལམ་འདེབས་རྒྱུ་དེ་ནི་གལ་ཆེ་བ་
རེད། སྤྱིར་ཞིང་ཁམས་དེ་ལའང་ཤར་ན་རྡོ་རྗེ་སེམས་དཔའི་ཞིང་ཁམས། ལྷོ་ན་རིན་ཆེན་
འབྱུང་ལྡན་གྱི་ཞིང་ཁམས། ནུབ་ན་སྣང་བ་མཐའ་ཡས་ཀྱི་ཞིང་ཁམས། བྱང་ན་དོན་ཡོད་
གྲུབ་པའི་ཞིང་ཁམས་དང་། ལོངས་སྐུའི་ཞིང་ཁམས་སོགས་མང་བོ་གསུངས་རྒྱུ་ཡོད་ནི་
རེད།
དེ་ལ་སྤྲུལ་སྐུའི་ཞིང་ཁམས་ཡང་དགའ་ལྡན་ཡིད་དགའ་ཆོས་འཛིན། བྱང་ཤམ་བྷ་
ལ། ཟངས་མདོག་དཔལ་གྱི་རི་བོ་ལ་སོགས་པ་ལྟ་བུའི་ས་སྤྱོད་དང་མཁའ་སྤྱོད་ཀྱི་ཞིང་
ཁམས་མང་བོ་ཞིག་ཡོད་ནི་རེད། དེ་ལ་རང་ག་བའི་གང་ཟག་ཞིག་སྐྱེ་ཡང་ཧ་ཅང་དཀའ་
མོ་རེད། སྐྱེས་སོང་རྒྱུ་ཅན་ཞིག་ཡིན་ན་ཡང་ཡོན་ཏན་ཡང་ཆུང་ཆུང་རེད། དཔེར་ན་
ཟངས་མདོག་དཔལ་གྱི་རི་བོ་ལྟ་བུ་ཞིག་ཡིན་ན་པདྨ་འོད་ཀྱི་གཞལ་ཡས་སུ་སྐྱེས་ནས།
གུ་རུ་རིན་པོ་ཆེ་རྒྱ་བོད་རིག་འཛིན་འདུས་པའི་ཚོགས་གྲལ་དུ་ཚུད་དེ་རང་གཞན་དོན་
གཉིས་ལྷུན་གྱིས་འགྲུབ་ན་ངོ་མ་སྐྱིད་ནི་རེད་ད། ཡིན་ན་ཡང་རང་བཞིན་གྱི་མི་ཞིག་
ཟངས་མདོག་དཔལ་རིར་སྐྱེས་ན། གུ་རུ་རིན་པོ་ཆེ་ཡང་སྲིན་པོའི་རྒྱལ་བོ་ཞིག་ལས་མི་

མཐོང་བར་གསུངས་པས་ན་ཞིང་ཁམས་དེ་ལ་སྐྱེས་ན་ཡང་དོན་ཆེན་པོ་ཡོད་ནི་ཞིག་ལ་
ཡོད་ནི་རེད་ད། མེད་ནི་ཞིག་ལ་ཅང་ཡོད་ནི་མ་རེད། དེ་བཞིན་དུ་མཁའ་སྤྱོད་དང་ས་
སྤྱོད་ཀྱི་ཞིང་ཁམས་གཞན་ལ་སྐྱེས་ནའང་སྐྱེ་རྒ་ན་འཆི་སོགས་ཡོད་པས་ཧ་ལམ་མི་དང་
འདྲ་བ་རེད། མཁས་གྲུབ་ཀརྨ་ཆགས་མེད་ཀྱི་གསུང་ལས། ང་སྐྱེ་འཆི་འདི་ལ་འཚེར་
འཚེར་ནས། །ཆོས་བྱམས་སྨོན་བཞག་ནས་བདེ་སྨོན་བཏོན། །ཞེས་གསུངས་པ་ལྟར་རོ།།
དེས་ན་ཁོང་འདྲ་བས་སྔོན་གྱི་བྱང་ཆུབ་སེམས་དཔའ་ཆེན་པོ་རྣམས་དང་བླ་མ་གོང་མ་
རྣམས་ཀྱིས་ཀྱང་ནི་ནུབ་བདེ་བ་ཅན་གྱི་ཞིང་ཁམས་ལ་སྐྱེས་སོང་ན་དེའི་བཟང་ཞིག་མེད་
གི་གསུངས་ནས། ནུབ་བདེ་བ་ཅན་གྱི་ཞིང་ཁམས་ལ་སྨོན་ལམ་བཏབ་པ་ཡིན་ན། ངེད་
ཅག་རང་ག་བ་རྣམས་ཀྱིས་ཀྱང་སངས་རྒྱས་དང་བླ་མ་རྣམས་ཀྱི་གསུང་ལ་བརྟེན་ནས་
ཞིང་ཁམས་གཞན་ལས་ཀྱང་ནུབ་བདེ་བ་ཅན་དུ་སྐྱེས་ན་བཟང་བོར་ཤེས་ཐུབ་པ་རེད།
དེས་ན་ཞིང་ཁམས་དེ་རུ་སྐྱེ་བར་སྨོན་ལམ་བཏབ་ན་དེའི་དགའ་འོ། །
ནུབ་བདེ་བ་ཅན་གྱི་ཞིང་ཁམས་སུ་སྐྱེ་བར་བྱེད་པ་ལ་ཐབས་གང་གི་བཟང་ནི་རེད་ཞེ་
ན། ནུབ་བདེ་བ་ཅན་གྱི་ཞིང་ཁམས་ཀྱི་བཀོད་པ་ཟེར་གི་འདུག་རྒྱུ་དེ་སངས་རྒྱས་ཀྱི་མདོ་
སྡེའི་ནང་ནའང་སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས་བསྐལ་བ་དུ་མའི་
བར་དུ་གསུངས་ཀྱང་ཟད་མི་ཤེས་པའི་ཡོན་ཏན་དེ་ལྟ་བུ་ཕུན་སུམ་ཚོགས་པ་ཡོད་ཚུལ་
གསུངས་ཡོད་ནི་རེད། རང་ག་བའི་གང་ཟག་འུ་ཅག་ལྟ་བུ་ཞིག་གིས་བཤད་དགོས་ན་
བཤད་ཀྱང་ཡག་པོ་ཞིག་ཤེས་ནི་མ་རེད་ད། སེམས་ལའང་ཡག་པོ་ཞིག་འཆར་ནི་མ་རེད།
འོན་ཀྱང་ནུབ་བདེ་བ་ཅན་གྱི་ཞིང་ཁམས་ཀྱི་བཀོད་པ་མདོར་བསྡུས་ཙམ་རེ་ནི་ཆགས་
མེད་བདེ་སྨོན་ལ་སོགས་པའི་ནང་ན་གསུངས་ཡོད་རྒྱུ་འདི་རེད། དེ་ལ་ནུབ་བདེ་བ་ཅན་
གྱི་ཞིང་ཁམས་དེ་གང་ཞིག་ན་ཡོད་ནི་རེད་ཟེར་ན། སྤྱིར་ན་ལས་དག་པ་རྣམས་ལ་རང་གི་

སེམས་གང་ནས་དག་ན་དེ་ནི་ནུབ་བདེ་བ་ཅན་གྱི་ཞིང་ཁམས་ལོས་ཡིན་ཀྱང་། གསུངས་
སྟངས་ཀྱི་དབང་དུ་བྱས་ན་མི་མཇེད་འཇིག་རྟེན་གྱི་ཞིང་ཁམས་འདི་ནས། ནུབ་ཕྱོགས་
སུ་འཇིག་རྟེན་གྲངས་མེད་པ་དཔག་ཏུ་མེད་པ་ཞིག་བརྒལ་བའི་ཕ་རོལ་གྱི་ནམ་མཁའི་
ཁམས་ན་ནུབ་བདེ་བ་ཅན་གྱི་ཞིང་ཁམས་ཆགས་ཡོད་པར་གསུངས་ཡོད་ནི་རེད། དེ་ཇི་
ལྟ་བུ་ཞིག་ཡིན་ནི་རེད་ཞེ་ན། དེའི་ས་གཞི་ཐམས་ཅད་ཀུན་པོ་ཡང་འུ་ཅག་གི་ས་གཞི་
ས་རྡོ་རི་བྲག་ལུང་བ་སྒང་གཤོང་གི་རྣམ་པ་འདི་ལྟ་བུ་ཞིག་མ་ཡིན་པར་གསེར་དང་མན་
ཤེལ་མུ་ཏིག་བཻཌཱུརྱ་ལ་སོགས་པས་རིན་པོ་ཆེ་རྣམ་པ་སྣ་ཚོགས་ལས་གྲུབ་ཡོད་པ།
དེ་ཡང་ཁོད་སྙོམས་པ། ཡངས་པའི་ཐང་བདེ་མོ་ལག་མཐིལ་ལྟར་དུ་ཡོངས་སུ་མཉམ་
པ། རྒྱ་ཆེ་བ་དེ་ལྟ་བུ་ཞིག་ཡིན། དེའི་སྟེང་ནའང་འོད་དང་འོད་ཟེར་འདྲ་མི་འདྲ་མང་བོ་
ནམ་མཁའི་ཁམས་སུ་འཕྲོ་བཞིན་ཡོད། མནན་ན་སོར་བཞི་ཙམ་མར་ལ་མ་ནེམ་ཞིང་།
བཏེགས་ན་སོར་བཞི་ཙམ་ཡར་ལ་འཕར་འོང་ས། དེ་ཡང་འུ་ཅག་གི་རྡོ་ལམ་སྲ་མོ་རྐང་
བའི་མཐིལ་གཟེར་ཡོང་བྱེད་འདི་ལྟ་བུ་ཞིག་མ་ཡིན་པར། བདེ་ཞིང་འཇམ་པ་དེ་ལྟ་བུ་
ཞིག་ཡིན། དེའི་སྟེང་ན་རིན་པོ་ཆེ་དུ་མ་ལས་གྲུབ་པའི་དཔག་བསམ་གྱི་ཤིང་དེའི་ཡལ་
ག་རེ་རེའི་ཚད་ཀྱང་། དཔག་ཚད་རེ་ཡོད་ས། དཔག་ཚད་ལྔ་བཅུ་ལྔ་བཅུ་རེ་ཡོད་ས་དེ་ལྟ་
བུ་ཞིག་ཡིན། དེ་བཞིན་དུ་ཤིང་གི་ཡལ་གའི་རིང་ཐུང་ལ་ལེ་དབར་བརྒྱ་རེ་ཡོད་ས། ལེ་
དབར་སྟོང་རེ་ཡོད་སའི་དཔག་བསམ་གྱི་ཤིང་རྣམས་ཀྱིས་བཀང་ནས་བསྡད་ཡོད་ས། དེ་
ཡང་ལོ་མ་དང་འབྲས་བུ་ལྗོན་ཤིང་ཐམས་ཅད་ཀུན་པོ་ཡང་ནི་ལ་ལ་དངུལ་ལས་གྲུབ་སོང་
ནི། ལ་ལ་གསེར་ལས་གྲུབ་སོང་ནི། ལ་ལ་མར་གད་ལས་གྲུབ་སོང་ནི། དེ་དག་ཀྱང་རིན་
པོ་ཆེ་ལྗང་ཁུ་དམར་པོ་དཀར་སེར་ལ་སོགས་པས་རྒྱན་ཆ་རྣམ་པ་སྣ་ཚོགས་ཀྱིས་བརྒྱན་
ཡོད་ས། དེའི་སྟེང་ན་ཡང་ནི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྲུལ་

བ་དཔེར་ན་ཁྲུང་ཁྲུང་། རྨ་བྱ། ཁུ་བྱུག ནེ་ཙོ་སོགས་བྱ་དང་བྱིའུའི་རིགས་འདྲ་མི་འདྲའི་
ཚུལ་བཟུང་ནས་རྣ་བར་འབབ་པའི་སྐད་སྙན་མོ་རྣམ་པ་སྣ་ཚོགས་ཀྱིས་ཟབ་པ་དང་རྒྱ་ཆེ་
བའི་ཆོས་ཀྱི་སྒྲ་སྒྲོག་གི་ཡོད་པ།དཔག་བསམ་ལྗོན་ཤིང་གི་བར་བར་ན་སྤོས་ཀྱི་ཆུ་ཟེར་
བའི་མཚོ་འདྲ་མི་འདྲ་ཡོད་ས། དེ་དག་གི་མཐའ་བསྐོར་ནའང་མེ་ཏོག་འདྲ་མི་འདྲ་སྣ་
ཚོགས་ཀྱིས་བརྒྱན་ཅིང་མེ་ཏོག་རེ་རེའི་ཆེ་ཆུང་ན་དཔེར་ན་ཆུང་བ་ལ་དཔག་ཚད་གཅིག་
རེ་ཡོད་ས། ཆེ་བ་དག་ན་སྤྱི་ལེ་བཅུ་རེ་བརྒྱད་ཅུ་རེ་ཡོད་ས་དེ་ལྟ་བུའི་མེ་ཏོག་འདྲ་མི་འདྲ།
མེ་ཏོག་རྣམས་ཀྱི་རྩེ་མོ་ནའང་འོད་ཟེར་འདྲ་མི་འདྲ་བྱེ་བ་རེ་ནམ་མཁའི་ཁམས་སུ་འཕྲོ་
བཞིན་ཡོད་ས། འོད་ཟེར་ཐམས་ཅད་ཀྱི་རྩེ་མོ་ན་ཡང་སངས་རྒྱས་དང་བྱང་ཆུབ་སེམས་
དཔའ་ཐམས་ཅད་བཞུགས་པ།
དེ་དག་ནམ་མཁའི་ཁམས་སུ་བཞུགས་ནས་ཀྱང་གདུལ་བྱ་རྣམས་ལ་ཟབ་དང་རྒྱ་ཆེ་བའི་
ཐེག་པ་ཆེན་པོའི་ཆོས་སྒྲོག་གིན་ཡོད་ས་དེ་འདྲ་བའི་བདག་ཉིད་ཅན་དང་ནི། རིན་པོ་ཆེ་
སྣ་བདུན་ལས་གྲུབ་པའི་ཐེམ་སྐས་འདྲ་མི་འདྲ་དང་བཅས་པའི་ཁྲུས་བྱེད་ས། ཁྲུས་ཀྱི་
རྫིང་བུ་ཐམས་ཅད་ཀུན་པོ་ཡང་ནི་གྲང་བར་འདོད་ན་ནི་བསིལ་ས། དྲོ་བར་འདོད་ན་ཡང་
དྲོ་བ་སོགས་རང་གིས་གང་འདོད་པ་ལྟར་དུ་འབྱུང་ཡོང་ནི་ཞིག་ཡིན་པར་གསུངས་སོ། །
དེའི་འཕྲོ་ནས་བཟུང་སྟེ་ད་བདེ་བ་ཅན་གྱི་ཞིང་ཁམས་དེ་ན་མི་ཁོམ་པའི་གནས་བརྒྱད་
ཟེར་ནས་དམྱལ་བ། ཡི་དྭགས། དུད་འགྲོ་ལ་སོགས་པས་ངན་སོང་གསུམ་ཟེར་རྒྱུ་འདྲ།
དེ་ནས་དགྲ་ཇག་ཆོམ་རྐུན་འཐབ་རྩོད་དབུལ་ཕོངས་ལ་སོགས་པས་སྡུག་བསྔལ་ཞིག་
དངོས་སུ་ཡོད་ནི་མ་དགོས་སྡུག་བསྔལ་གྱི་མིང་ཙམ་ཡང་མི་གྲགས་པ་དེ་ལྟ་བུའི་བདེ་བ་
དང་ལྡན་ས། ཞིང་ཁམས་དེ་ན་འུ་ཅག་གི་སྐྱེ་བ་དམན་པའི་བུད་མེད་ཀྱི་ལུས་རྟེན་ལྟ་བུ་
མེད་པ་སྟེ། དེ་ན་ཡོད་པའི་སེམས་ཅན་ཐམས་ཅད་པོ་ཡང་རིགས་མཐུན་གྱི་སྐྱེ་བ་ཤ་སྟག་

ཏུ་གྱུར་ཅིང་། དང་པོ་སྐྱེ་བའི་སྐབས་སུའང་མེ་ཏོག་པདྨའི་སྦུབས་ནས་རྫུས་ཏེ་འཁྲུངས་
འོང་རྒྱུ་མ་གཏོགས། མངལ་ནས་སྐྱེ་བ་ལྟ་བུའི་སྡུག་བསྔལ་ལ་སོགས་པ་མེད་ས། སྐྱེ་བའི་
རྗེས་སུ་ཡང་ནི་ཐམས་ཅད་ཀུན་པོ་ཡང་ནི་གསེར་གྱི་མདོག་ལྟ་བུ་དབུ་ལ་གཙུག་ཏོར།
ཞབས་ལ་འཁོར་ལོ། མཚན་བཟང་པོ་སུམ་ཅུ། དཔེ་བྱད་བཟང་པོ་བརྒྱད་ཅུ། མངོན་
ཤེས་ལྔ། སྤྱན་ལྔ་ལ་སོགས་པས་ཡོན་ཏན་དཔག་ཏུ་མེད་པ་དེ་ལྟ་བུ་དང་ལྡན་ས་ཡིན་
ནི་རེད། འུ་ཅག་མིའི་གནས་འདི་ལྟ་བུ་ཞིག་ཡིན་ན། སེམས་ཅན་རྣམས་ཀྱི་གཟུགས་ལ་
བཟང་ངན་ཡོད་གི སྐྱེ་བ་མཐོ་དམན་ཡོད་པ་སོགས་ཀྱིས་གཅིག་གིས་གཅིག་ལ་བརྙས་
བཅོས་ཁྱད་གསོད་ལ་སོགས་པ་བྱས་ནས་སྡུག་བསྔལ་མང་བོ་ཞིག་མྱོང་ནི་རེད་ད། བདེ་
བ་ཅན་གྱི་ཞིང་ཁམས་ན་དེ་ལྟ་བུའི་ཁྱད་པར་མེད་ཅིང་དེ་ལྟའི་སྡུག་བསྔལ་གྱི་སྒྲ་ཙམ་
ཡང་མི་གྲགས་སོ། །
དེ་ན་ཡོད་པའི་གཞལ་ཡས་ཁང་ཐམས་ཅད་པོ་ཡང༌། ཁང་བརྩེགས་བརྒྱ་རེ་ཡོད་ས།
ཁང་བརྩེགས་སྟོང་རེ་ཡོད་ས། དེ་ཡང་རིན་པོ་ཆེ་སྣ་ཚོགས་ལས་གྲུབ་པ་ཡིན་ལ། དེའི་
ནང་དུ་སོང་ན་ཡང་ནི་རང་གིས་རྒྱན་འདོད་ན་རྒྱན། གོས་འདོད་ན་གོས། བཟའ་བཏུང་
ལ་སོགས་པ་འདོད་ན་བཟའ་བཏུང་སོགས་གང་ལ་གང་འདོད་ལྟར་དུ་འབྱུང་བ་དེ་ལྟ་བུ་
ཞིག་ཡིན་ནོ། །དེ་བཞིན་དུ་འདུག་པར་འདོད་པའི་དུས་སུ་འདུག་ས། ཉལ་བར་འདོད་
པའི་དུས་ན་ཉལ་ས་ལ་སོགས་པ་འབྱུང་བ་སྟེ། དཔེར་ན་བདེ་སྨོན་གྱི་ནང་ན། དར་ཟབ་
དུ་མའི་མལ་སྟན་སྔས་དང་བཅས། །བྱ་དང་ལྗོན་ཤིང་ཆུ་ཀླུང་རོལ་མོ་སོགས། །ཞེས་
གསུངས་ཡོད་པ་ལྟར་དུ་དར་ཟབ་སྣ་ཚོགས་ལས་གྲུབ་པའི་མལ་སྟན་དང་སྔས་མགོ་ལ་
སོགས་པ་རང་གིས་གང་དང་གང་འདོད་པ་དེ་དག དེ་ལྟར་དུ་འབྱུང་བ་ཞིག་ཡིན་པ་མ་
གཏོགས། འདི་ངའི་རེད་དང་འདི་ཁྱོད་ཀྱི་རེད་ཟེར་རྒྱུ་ཞིག་གཏན་ནས་ཡོད་པ་མིན་ནོ། །

དེའི་འཕྲོ་ཞིང་ཁམས་དེ་ལ་ཡང་ནང་དུས་སྔ་མོ་དྲི་ཞིམ་དང་ལྡན་པའི་རླུང་གཡུགས་ནས།
མེ་ཏོག་དཀར་སེར་དམར་ལྗང་གི་ཆར་བབས་ཏེ་ས་གཞི་ཐམས་ཅད་ཀུན་པོ་ཁེབས་འགྲོ་
བ། ཡང་ཕྱི་དྲོའི་གནས་སྐབས་ན་མེ་ཏོག་རྙིང་སོང་བའི་དུས་སུ་རླུང་གིས་བསྐྱོད་ནས་
ཕྱོགས་ཕྱོགས་སུ་ཁྱེར་འགྲོ་བ། ཡང་མེ་ཏོག་གསར་བ་ཐམས་ཅད་སྔར་བཞིན་དུ་བབས་
ཡོང་རྒྱུ། ད་དེ་ན་གནས་པའི་ཤིང་དང་ཆུ་རླུང་མེ་ཏོག་ཐམས་ཅད་ཀུན་པོ་གཟུགས་ཡིད་
དུ་འོང་བ། སྒྲ་ཡིད་དུ་འོང་བ། དྲི་ཡིད་དུ་འོང་བ། རོ་ཡིད་དུ་འོང་བ། རེག་བྱ་ཡིད་དུ་འོང་
བ་ལ་སོགས་པ་ཡོད་ས་དེ་ལྟ་བུ། དེ་ཐམས་ཅད་ཀུན་པོ་ལ་འོད་དང་འོད་ཟེར་རྣམ་པ་སྣ་
ཚོགས་འཕྲོ་གི་ཡོད་ས་དེ་ལྟ་བུའི་བདག་ཉིད་ཅན་ཞིག་སྟེ། ཞིང་ཁམས་ཀྱི་རྣམ་པ་ཟེར་རྒྱུ་
དེ་དེ་ལྟ་བུ་ཞིག་ཡིན་ནི་རེད།
དེ་ལྟ་བུའི་ཞིང་ཁམས་དེའི་དབུས་ན་མགོན་པོ་འོད་དཔག་ཏུ་མེད་པ། གཡས་ན་བྱང་ཆུབ་
སེམས་དཔའ་སྤྱན་རས་གཟིགས། གཡོན་ན་བྱང་ཆུབ་སེམས་དཔའ་མཐུ་ཆེན་ཐོབ་ལ་
སོགས་པ་རྒྱལ་སྲས་བྱང་ཆུབ་སེམས་དཔའི་ཚོགས་བསམ་གྱིས་མི་ཁྱབ་པ་དང་བཅས་པ་
ལྷན་ཅིག་ཏུ་བཞུགས་ནས། དུས་རྟག་ཏུ་ཆོས་ཀྱི་འཁོར་ལོ་བསྐོར་གྱིན་ཡོད་ས། མགོན་
པོ་འོད་དཔག་མེད་བཞུགས་གནས་སུ་སྐུ་རྒྱབ་བརྟེན་སའི་བྱང་ཆུབ་ཀྱི་ཤིང་གཅིག་གི་
ཡོན་ཏན་ལ་བསམ་བློ་བཏང་སོང་ན། བྱང་ཆུབ་ཀྱི་ཤིང་དེའི་མིང་ལ་རིན་ཆེན་པདྨོ་རྣམ་
པར་སྣང་བ་ཟེར་ཞིང་། དཔག་ཚད་སྟོང་གཅིག་དང་དྲུག་བརྒྱ་ཡོད་ནི་རེད། དེའི་སྟེང་
ན་མེ་ཏོག་པདྨའི་གདན་ཡོད་ལ། དེའི་མིང་ལ་དག་ཅིང་ཡངས་ལ་དྲ་བའི་འོད་ཟེར་ཅན་
ཞེས་སོ། །དེ་ཡང་དཔག་ཚད་སྟོང་གཅིག་དང་དྲུག་བརྒྱ་ལ་སོགས་པ་ལྡན་པའི་བདག་
ཉིད་ཅན་ཞིག་ཡིན་ནོ། །དེ་ལྟ་བུའི་ཞིང་ཁམས་དེའི་སྣོད་བཅུད་ཀྱི་བཀོད་པ་ལ་བསམ་
བློ་ཞིག་བཏང་ན། འུ་ཅག་གི་མི་ཡུལ་ནས་ཀྱང་འགྲན་མི་ཐུབ་པ་མ་ཟད། ལྷའི་ཡུལ་ནས་

ཀྱང་འགྲན་མི་ནུས་ན། དམྱལ་བ་ཡི་དྭགས་དུད་འགྲོ་ལ་སོགས་པས་འགྲན་མི་ནུས་པ་
བཤད་མ་དགོས་པ་རེད། ཞིང་ཁམས་དེ་ནི་དེ་ལྟ་བུའི་བདེ་སྐྱིད་ཐམས་ཅད་ཀུན་པོ་ཕུན་
སུམ་ཚོགས་པ། སྡུག་བསྔལ་ཐམས་ཅད་ཀུན་པོའི་མིང་ཡང་མེད་ས། དེ་ལ་སྐྱེས་ནས་
བཟུང་སྟེ་ལས་དང་ཉོན་མོངས་པའི་གཞན་དབང་གིས་སྲིད་པ་ཁམས་གསུམ་འཁོར་བའི་
གནས་འདི་ལ་ནམ་ཡང་འཁོར་གི་འདུག་དགོས་ནི་མ་རེད། དེ་ལས་གཞན་པའི་སྤྲུལ་
བ་ལ་སོགས་པའི་སྒོ་ནས་ཕྱོགས་བཅུའི་ཞིང་རབ་འབྱམས་སུ་སོང་ནས་སེམས་ཅན་གྱི་
དོན་མཛད་དགོས་པར་གསུངས་ཡོད་ནི་རེད་མ་གཏོགས། དེ་ལས་ཉོན་གྱི་དབང་གིས་
འཇིག་རྟེན་གྱི་ཁམས་འདིར་སྐྱེ་མི་དགོས་སོ། །དེ་བཞིན་དུ་བསམ་བློ་བཏང་ན། འུ་ཅག་
ཤི་བའི་རྗེས་སུ་ངེས་པར་ན་སྐྱེ་བ་ཞིག་ལེན་དགོས་པ་ཡིན། སྐྱེ་བ་ཞིག་ལེན་ན་ད་ནི་གང་
གི་བཟང་སྙམ་ནས་བསམ་མནོ་བཏང་ན། ཆེན་པོ་ཞིག་འུ་ཅག་གིས་བསམ་མནོ་གཏོང་
མི་ཤེས་མོད། སྔོན་གྱི་བླ་མ་གོང་མ་རྣམས་དང་སངས་རྒྱས་དང་བྱང་ཆུབ་སེམས་དཔའ་
ཐམས་ཅད་ཀྱི་གསུང་ལ་བརྟེན་ནས་བསམ་བློ་བཏང་སོང་ན་ངོ་མ་ནུབ་བདེ་བ་ཅན་གྱི་
ཞིང་ཁམས་ལ་ཚེ་འདི་འཕོས་མ་ཐག་ཏུ་སྐྱེས་སོང་ན་དེའི་བཟང་ཞིག་མེད་གི
དེས་ན་ཚང་མས་ཡང་ནི་བདེ་བ་ཅན་གྱི་ཞིང་ཁམས་ཟེར་རྒྱུ་དེ། དེ་འདྲའི་ཡོན་ཏན་ཅན་
ཞིག་ཡིན་པ་དང༌། དེ་འདྲའི་བཟང་བོ་ཞིག་ཡིན་པ་ལ་འདང་བརྒྱབ་བསམ་བློ་བཏང་ནས་
ནུབ་བདེ་བ་ཅན་གྱི་ཞིང་ཁམས་ལ་སྐྱེ་བར་སྨོན་ལམ་འདེབས་དགོས་སོ། །དེ་ཡིན་ན་ད་
བདེ་བ་ཅན་དེར་སྐྱེ་བར་བྱེད་པ་ལ་རྒྱུ་ཅི་ཞིག་ཡོད་ནི་རེད་ཟེར་ན། དེ་ནི་སངས་རྒྱས་ཀྱི་
མདོའི་ནང་ན་ཞིང་ཁམས་ཀྱི་རྣམ་པ་ཡང་ནས་ཡང་དུ་གསལ་གདབ་པ། དེ་ནས་བསམ་
པ་བྱང་ཆུབ་མཆོག་ཏུ་སེམས་བསྐྱེད་རྒྱུ། སྒོ་དུ་མ་ནས་ཚོགས་བསགས་རྒྱུ། བདེ་བ་ཅན་
དུ་སྐྱེ་བར་སྨོན་ལམ་འདེབས་རྒྱུ་ཡིན། ད་འདི་དག་གི་ནང་ལ་མ་འདུས་པ་ཞིག་ཡོད་ནི

མ་རེད། བདེ་བ་ཅན་དུ་སྐྱེ་བའི་མཐུན་རྐྱེན་དེ་ལ། འོད་དཔག་མེད་པའི་ཞིང་གི་ཡོན་
ཏན་བཀོད་པའི་མདོ་ཞེས་བྱ་བའི་ནང་ན། ཀུན་དགའ་བོ་སེམས་ཅན་གང་དག་ཁ་ཅིག་
གིས་ནི་དེ་བཞིན་གཤེགས་པ་དེ། རྣམ་པས་ཡང་དང་ཡང་དུ་ཡིད་ལ་བྱེད་པ་དང་། དགེ་
བའི་རྩ་བ་མང་པོ་དཔག་ཏུ་མེད་པ་བསྐྱེད་པ་དང་། དེ་ནས་བྱང་ཆུབ་ཏུ་སེམས་བསྐྱེད་པ་
ཡོངས་སུ་བསྔོས་ཏེ། འཇིག་རྟེན་གྱི་ཁམས་བདེ་བ་ཅན་དེར་སྐྱེ་བར་སྨོན་ལམ་འདེབས་
པ་དེ་དག་གསུངས་ཏེ། དེ་ལྟ་བུའི་བདེ་བ་ཅན་དུ་སྐྱེ་བའི་རྒྱུ་བཞིའི་སྒོ་ནས་ནི་ནུབ་བདེ་
བ་ཅན་གྱི་ཞིང་ཁམས་ལ་འདུན་པ་གཏད་སྨོན་ལམ་བཏབ་པ་ཞིག་ཡིན་ན་གསུང་ནི་
རེད། འཆི་བའི་དུས་ཉེ་བར་གནས་པ་ན། དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་མགོན་པོ་འོད་དཔག་མེད་དེ། དགེ་སློང་གི་ཚོགས་དུ་མས་
ཡོངས་སུ་བསྐོར་ཞིང་མདུན་གྱིས་བལྟས་ནས་བཞུགས་པར་གྱུར་ཏེ། དེ་དག་གིས་བཅོམ་
ལྡན་འདས་འོད་དཔག་མེད་དེ་མཐོང་ནས་རབ་ཏུ་དང་བའི་སེམས་ཀྱིས་ཤི་འཕོས་ཏེ་
འཇིག་རྟེན་གྱི་ཁམས་བདེ་བ་ཅན་དེ་ཉིད་དུ་སྐྱེ་བར་འགྱུར་རོ་གསུངས་ཡོད་ནི་རེད།
དེའི་སྐབས་ན་འཆི་ཁའི་སེམས་ཅན་དེས་མགོན་པོ་འོད་དཔག་མེད་འཁོར་དང་བཅས་
པའི་ཞལ་མཇལ་གསུང་ཐོས་ནས་ཡོང་དུས་སེམས་དགའ་ཞིང་སྤྲོ་བའི་ངང་ནས། ད་
ཁོ་ནུབ་བདེ་བ་ཅན་གྱི་ཞིང་ཁམས་ལ་སྐྱེ་རན་འདུག་བསམ་ནས། དད་པ་རྩེ་གཅིག་ཏུ་
བཞག་ནས་གསོལ་བ་བཏབ་དུས། དེ་ནི་ངེས་པར་ན་ཚེ་དེ་འཕོས་མ་ཐག་ཏུ། བར་དོའི་
གནས་དང་ཤི་གསོན་ཕྱེ་མའི་ལ་ཁ་ལ་སོགས་པའི་གཤིན་རྗེའི་འཕྲེང་ལམ་མང་བོ་ཞིག་
ལ་བརྒལ་འདུག་མི་དགོས་པར་ངེས་པར་མགོན་པོ་འོད་དཔག་མེད་འཁོར་དང་བཅས་
པ་དང་ལྷན་ཅིག་ཏུ་ནུབ་བདེ་བ་ཅན་གྱི་ཞིང་ཁམས་སུ་སྐྱེ་བར་གསུངས་ཡོད་དོ། །དེས་ན་
ད་ནས་བཟུང་འབད་པ་ཆེན་པོའི་སྒོ་ནས་ནུབ་བདེ་བ་ཅན་གྱི་ཞིང་ཁམས་ལ་སྐྱེ་བར་སྨོན་

ལམ་འདེབས་དགོས་པ་ཡིན། འཇིག་རྟེན་གྱི་ཁམས་འདི་ན། ཞིང་ཁམས་ཞིག་གི་ནང་
ན་ནུབ་བདེ་བ་ཅན་གྱི་ཞིང་ཁམས་ཀྱི་སྐྱིད་ཞིག་དང་བཟང་ཞིག་ཡོད་ནི་མ་རེད། དེས་ན་
ཡང་ནས་ཡང་དུ་ཞིང་ཁམས་ཀྱི་བཀོད་པ་དང་ཡོན་ཏན་དེ་རྣམས་ལ་འདང་བརྒྱབ་བསམ་
བློ་བཏང་ནས། དེ་ལ་སྐྱེ་འདོད་ཀྱི་བསམ་པ་དྲག་པོ་ཅིག་སྐྱེ་སོང་ན་བསམ་སྟེ། སྐོམ་གི་
ཡོད་ནི་ཞིག་གིས་སྐོམ་ཆུ་ཞིག་འཐུང་བསམ་ནི་འདྲ་འདྲ། ལྟོག་གི་ཡོད་ནི་ཞིག་གིས་ཟ་མ་
ཞིག་ཟ་བསམ་རྒྱུའི་འདུན་པ་ལྟ་བུ་ཞིག་གཏད་རྒྱུ་གལ་ཆེ་བ་རེད། དེ་ཡང་ད་ནས་བཟུང་
སྦྱོང་བ་བྱེད་གི་འདུག་དགོས་ནི་རེད་མ་གཏོགས། སང་ནང་གློ་བུར་དུ་འཆི་བ་ཐོག་ལ་
བབས་སོང་རྒྱུ་ཅན་ཞིག་ཡིན་ན། དེའི་ཚེ་གློ་བུར་དུ་དྲན་ཡང་དཀའ་མོ་ཡིན་ནི་རེད། དྲན་
ཀྱང་བདེ་བ་ཅན་ལ་སྐྱེ་ཟེར་རྒྱུ་དེ་དཀའ་མོ་ཡིན་ནོ། །
འུ་ཅག་གི་འཇིག་རྟེན་གྱི་བྱ་བ་ཞིག་བསྒྲུབ་རྒྱུའི་ན་ཡང་། དཔེར་ན་ཞིང་ཞིག་རྨོ་དགོས་རྒྱུ་
ན། དེ་ལ་དཔྱིད་དུས་ནས་བཟུང་གཟབ་གཟབ་ཞིག་བྱེད་དགོས་པ་ལས། ཅི་ཡང་མ་བྱས་
པར་བསྐྱུར་བཞག་ན། སྟོན་ཁར་ཞིང་ནང་ལ་ལོ་ཏོག་སྐྱེ་མི་འོང་བ་དེ་ལྟ་བུ་ཡིན། ཁ་སང་
དེ་རིང་ལ་ཁ་རྒན་གཞོན་མེད་གི་སུ་དང་སུ་ཞིག་ཡིན་ཀྱང་། རང་རང་གིས་བདེ་བ་ཅན་གྱི་
རྒྱུ་བཞི་ལ་སོགས་དགེ་བ་རྣམས་ལ་འབད་རྒྱུ་ཅན་ཞིག་ཡིན་ན་འགྲུབ་ཐུབ་དུས། བསྒྲུབ་
ན་རང་དབང་ཡོད་དུས། འགྲུབ་པའི་སྐལ་བ་ལྡན་དུས་རེད། དེས་ན་ཚང་མས་འབད་པ་
བརྒྱ་ཕྲག་གི་སྒོ་ནས་དགེ་བ་བསྒྲུབ་དགོས་ནི་རེད། ད་དང་པོ་ཞིང་ཁམས་ཀྱི་རྣམ་པ་ཡང་
ནས་ཡང་དུ་ཡིད་ལ་བྱེད་ཟེར་རྒྱུ་དེ། རྒྱུན་དུ་སེམས་ལ་འཛིན་དགོས་པ་ཡིན་ནོ། །
དེ་ནས་གཉིས་པ་ཚོགས་བསགས་པ་རེད། སྒོ་དུ་མ་ནས་ཚོགས་བསགས་པ་དེ་ལ། ཕྱག་
འཚལ་རྒྱུ། བསྐོར་བ་བྱེད་རྒྱུ། མ་ཎི་འདོན་རྒྱུ། བསྙེན་གནས་སྲུང་རྒྱུ་ལ་སོགས་པའི་དགེ་
བ་གང་དང་གང་བསྒྲུབ་ཀྱང་ཚོགས་བསགས་པ་རེད། ཚོགས་བསགས་པ་དེ་ཡང་བཟང་

སྤྱོད་ལ་སོགས་པ་འདི་དག་གི་ནང་ན་ཚོགས་བསགས་ཡན་ལག་བདུན་གྱི་ནང་ལ་ཚུར་
བསྡུས་ནས་གསུངས་ཡོད་ནི་རེད། དེ་ལ་ཚོགས་བསགས་ཡན་ལག་བདུན་པོ་ནི། ཕྱག་
འཚལ་བ་དང་མཆོད་ཅིང་བཤགས་པ་དང་། །རྗེས་སུ་ཡི་རང་བསྐུལ་ཞིང་གསོལ་བ་ཡི།།
དགེ་བ་ཅུང་ཟད་བདག་གིས་ཅི་བསགས་པ། །ཐམས་ཅད་བླ་མེད་བྱང་ཆུབ་ཆེན་པོར་
བསྔོ། །ཟེར་རྒྱུ་འདིའི་ནང་གི་འདི་རེད། དང་པོ་ཕྱག་འཚལ་བ་རེད། ཕྱག་འཚལ་རྒྱུ་ཞིག་
ཡིན་ན་ཡང་ཚང་མས་ཡང་ནི་དགེ་བ་དེ་ཡག་པོ་ཞིག་བྱེད་རྒྱུ་ནི་གལ་ཆེ་བ་རེད། ཆོས་
སྒྲུབ་མཁན་ནི་མང་བོ་ཞིག་ཡིན་ནི་རེད་དེ་ནི། ངོ་མ་ཆོས་ཀྱི་ནང་ན་ཡོད་པ་ལྟར་དུ་ལུས་
སེམས་ཐམས་ཅད་པོ་དེའི་ཕྱོགས་སུ་གཏད་ནས་དགེ་བ་སྒྲུབ་མཁན་དེ་ལྟ་བུ་ཞིག་དཀོན་
མོ་ཡིན་ནོ། །
སྔོན་གྱི་དུས་ན་བོད་གངས་རིའི་ལྗོངས་ཀྱི་བཀའ་གདམས་པའི་བླ་མ་རྣམས་ཀྱི་ཆོས་
བསྒྲུབ་ལུགས་ལ་བསམ་བློ་བཏང་ན། ངོ་མ་དེ་འདྲ་མ་གཏོགས་ཆོས་ཞིག་ཇི་ལྟར་བསྒྲུབ་
བསམ་སྐྱེད་འདྲ་བྱས་ནས་བསྒྲུབ་ནི་རེད། དཔེར་ན་བླ་མ་ལ་ལའི་ཁོ་གན་ཞིག་ལ་འགྲོ་
དགོས་བསམ་པའི་རྣམ་རྟོག་ངན་པ་རེ་ཤར་བཞག་དུས། འོ་ཁོ་ལ་ཐ་མལ་གྱི་རྣམ་རྟོག་
ཞིག་ཤར་བཞག་ཐལ། མ་བཟང་ཐལ་སྙམ་ནས་ད་བསམ་པ་བྱང་ཆུབ་མཆོག་ཏུ་སེམས་
བསྐྱེད། སྙིང་རྗེ་ལ་སོགས་པའི་ཏིང་ངེ་འཛིན་གྱི་ངང་ལ་བཞག་ནས། ཕྱི་ཉིན་ཡང་ད་
རུང་ལྷམ་ཡུའི་ཁ་ནས་བཟུང་སྟེ་བསྡད་ཡོད་པ་དེ་འདྲ་གང་མང་མང་ཡོད་ནི་རེད། ཆོས་
ཀྱི་ནང་ན་གཙོ་བོ་སེམས་ཀྱི་སྟེང་ལ་འདང་བརྒྱབ་ནས་དྲན་ཤེས་བརྟེན་རྒྱུ་ནི་གལ་ཆེ་
བར་གསུངས་བ་རེད། དེས་ན་ཕྱག་ཞིག་འཚལ་རྒྱུ་ཡིན་ནའང་གྲངས་ཙམ་ཞིག་ཨེ་འགྲོ་
ལྟ་བར་བྱེད་ནི་འདྲ། གཞན་ཞིག་གིས་འདིས་ཕྱག་མང་བོ་ཞིག་འཚལ་ཐལ་ཞེས་པའི་
གྲགས་པ་དོན་དུ་གཉེར་བ་འདྲ་འདྲ། ཁོས་གྲངས་བྱེ་བ་ཞིག་འཚལ་བཞག་ཡོད་ལ་

སོགས་པའི་རྩི་རྒྱུ་ཙམ་ཞིག་མ་ཡིན་པར། ཕྱག་དག་མོ་ཡག་པོ་ཞིག་འཚལ་དགོས་པ་
ཡིན། ཐལ་མོ་ཞིག་སྦྱར་ན་ཡང་། རང་གཅིག་པུ་མ་ཡིན་པར། མར་གྱུར་ནམ་མཁའི་
མཐའ་དང་མཉམ་པའི་སེམས་ཅན་ཐམས་ཅད་ཀྱིས་མགོན་པོ་འོད་དཔག་མེད་འཁོར་
དང་བཅས་པའི་སྐུ་མདུན་དུ་ལུས་གུས་པའི་ཐལ་མོ་སྦྱར། ངག་གུས་པའི་གསོལ་བ་
བཏབ། ཡིད་གུས་པའི་དད་པ་རྩེ་གཅིག་གི་ངང་ན་ཕྱག་འཚལ་གི་ཡོད་བསམ། དེ་ནས་
རང་གིས་ཐལ་མོ་ཁོང་སྟོང་དུ་སྦྱར་ནས། ཐལ་མོ་སྤྱི་བོར་བཞག་པའི་སྐབས་སུ་ལུས་ཀྱི་
སྒྲིབ་པ་ཐམས་ཅད་དག་པ་དང་། མགྲིན་པར་སྦྱར་བའི་གནས་སྐབས་ན་ངག་གི་སྒྲིབ་
པ་ཐམས་ཅད་དག་པ་དང་། སྙིང་གར་སྦྱར་བའི་གནས་སྐབས་ན་ཡིད་ཀྱི་སྒྲིབ་པ་ཐམས་
ཅད་དག་པ་དང་། དེ་ནས་མ་ལྔ་ས་ལ་ཕབ་པའི་གནས་སྐབས་ན་ཉོན་མོངས་པ་དུག་ལྔའི་
སྒྲིབ་པ་ཐམས་ཅད་པོ་དག་སོང་བར་བསམ།
ཐལ་མོ་ཁོང་སྟོང་གི་ནང་ན་ཡང་། ནོར་བུ་རིན་པོ་ཆེ་འོད་འབར་བ་ལ་སོགས་པའི་འོད་
དང་འོད་ཟེར་འཕྲོ་གྱིན་ཡོད་པར་བསམ། འོད་དང་འོད་ཟེར་དེ་དག་གི་རྩེ་མོ་ན་མཆོད་
པའི་ལྷ་མོ་རྣམས་ཀྱིས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་མཆོད་པ་
འབུལ་གི་ཡོད་བསམ་ནས། ཕྱག་ལན་གཅིག་འཚལ་བཞག་ན་ཚོགས་བསགས་རྒྱུ་ཡང་
དེའི་ནང་ན་ཡོད་ནི་རེད། སྒྲིབ་པ་སྦྱང་རྒྱུ་ཡང་དེའི་ནང་ན་ཡོད་ནི་རེད། དེ་ཡང་བདེ་སྨོན་
གྱི་ནང་ན་གསུངས་ཡོད་པ་བཞིན་དུ། མགོན་པོ་འོད་དཔག་མེད་འཁོར་དང་བཅས་པ་ལ་
དད་པ་བཞག་ནས། ཕྱག་ལན་གཅིག་འཚལ་བར་བྱས་ན་ཡང་སྟོང་གསུམ་གྱི་སྟོང་ཆེན་
པོ་གསེར་དངུལ་གཡུ་བྱུར་རིན་པོ་ཆེ་སྣ་བདུན་གྱིས་བཀང་ནས་སངས་རྒྱས་དང་བྱང་
ཆུབ་སེམས་དཔའ་རྣམས་ལ་ཕུལ་བ་ལས། མགོན་པོ་འོད་དཔག་མེད་ལ་ཐལ་མོ་སྦྱར་
ནས་ཕྱག་ལན་གཅིག་འཚལ་ན་ཕན་ཡོན་ཆེ་བར་གསུངས་ཡོད་ནི་རེད། འཛམ་བུའི་གླིང་

འདི་རྒྱུ་ནོར་ལོངས་སྤྱོད་ཀྱིས་བཀང་ནས་སངས་རྒྱས་འོད་དཔག་མེད་ལ་འབུལ་ནི་ཡོད་
ན། འུ་ཅག་གིས་འདང་བརྒྱབ་ན་དེ་འདྲ་མ་གཏོགས་དགེ་བ་ཆེན་པོ་ཞིག་བསྒྲུབ་རྒྱུ་མེད་
སྙམ་པ་ལྟ་བུ་ཞིག་ཡིན་ལ། དེ་ལས་ཀྱང་ཕྱག་ལན་གཅིག་འཚལ་བཞག་ན་དེའི་ཕན་ཡོན་
གྱི་ཆེ་བར་སངས་རྒྱས་ཀྱིས་གསུངས་ཡོད་པ་ཡིན། ལས་རྒྱུ་འབྲས་ཞེས་པ་དེ་སངས་རྒྱས་
ཀྱིས་གསུངས་པ་ལྟར་དུ། དེ་ལ་ཡིད་ཆེས་པའི་སྒོ་ནས་སྒྲུབ་དགོས་ནི་རེད། དེའི་ཕྱིར་ན་
ལས་རྒྱུ་འབྲས་ཀྱི་རྣམ་གཞག་དེ་སངས་རྒྱས་ཀྱི་གསུང་ལ་མ་བརྟེན་པར་རང་སྟོབས་ཀྱིས་
ཤེས་ནི་གཅིག་ཀྱང་ཡོད་ནི་མ་རེད། ཕྱག་འཚལ་ན་ཡང་བྲེལ་ཚབས་ཞིག་གི་ངང་ནས་
འཚལ་བ་མ་ཡིན་པར། ལུས་ངག་ཡིད་གསུམ་པོ་དགེ་བའི་ཕྱོགས་ལ་གཟབ་གཟབ་ཀྱིས་
གཏད་ནས་ཡག་པོ་རྣམ་དག་ཞིག་འཚལ་རྒྱ་ནི་གལ་ཆེ་བ་རེད།
དེའི་ཕྱིར་ན་སྤྱིར་གྲངས་ཀ་བརྒྱ་སྟོང་ཁྲི་འབུམ་མང་བོ་ཞིག་སོང་ན་ཡང་བཟང་མོད།
གཙང་མ་ཞིག་མ་ཡིན་ནས་བཟུང་སྟེ། གྲངས་མང་བོ་ཞིག་སོང་ཀྱང་ཉེས་པ་བསགས་
བྱེད་ཅིག་མ་གཏོགས་ཅང་ཨེ་ཡོད་མི་ཤེས། དགེ་བ་སྤུས་དག་ཅིག་ཡོང་ཐུབ་ན། གལ་
ཏེ་གྲངས་མང་བོ་ཞིག་མ་སོང་ཡང་། དེའི་དགེ་བ་ནི་རླབས་པོ་ཆེ་ཞིག་ཡིན་ནི་རེད། དེ་
ཕྱག་འཚལ་བའི་ཕན་ཡོན་དང་ཕྱག་འཚལ་ལུགས་རེད། སངས་རྒྱས་ཀྱི་ཆོས་ཀྱི་ནང་
ན་གསུངས་ཡོད་པ་ལྟར་དུ་རང་གིས་གཅིག་ཡིན་ན་གཉིས་ཡིན་ན་ཨེ་ཐོན་མི་ཐོན་ལ་
བལྟས་ནས་གཟབ་གཟབ་བྱེད་དགོས་ནི་རེད། མགོན་པོ་འོད་དཔག་མེད་ལ་ཕྱག་ལན་
གཅིག་འཚལ་བཞག་ན། དུས་མིན་འཆི་བ་མ་ལུས་ཟློག་པར་གསུངས་པས་ངེས་པར་ན་
དུས་མ་ཡིན་པའི་འཆི་བ་ཐམས་ཅད་པོ་ཟློག་བྱེད་ལ་ཡང་འདིའི་བཟང་ཞིག་ཡོད་ནི་མ་
རེད། བན་དེ་ཞིག་བཅས་ནས་ཚུལ་ཁྲིམས་རྣམ་པར་དག་པ་ཞིག་ཨེ་ཡོང་བསམ་ན་ཡང་
ནི། མགོན་པོ་འོད་དཔག་མེད་ལ་གསོལ་བ་བཏབ་ན། །ཚེ་རབས་ཀུན་ཏུ་ཚུལ་ཁྲིམས་

རྣམ་པར་དག་པ་ཅན་ཞིག་གི་སྐྱེ་བ་ལེན་པར་བྱེད་པ་ལ་ཡང་ངེས་པར་ན་དེའི་བཟང་
ཞིག་ཡོད་ནི་མ་རེད། སྐྱེ་བ་དམན་པ་བུད་མེད་ཀྱི་ལུས་ལྟ་བུ་ཞིག་བླངས་ཡོད་ན་ཡང་།
མགོན་པོ་འོད་དཔག་མེད་ལ་གསོལ་བ་བཏབ། དད་པ་བྱས། ཕྱག་འཚལ་བ་ལྟ་བུ་བྱས་
ན། བུད་མེད་མི་སྐྱེ་རིགས་ནི་བཟང་བོར་སྐྱེ། །ཞེས་གསུངས་ཡོད་པས། ངེས་པར་ན་
དེའི་བཟང་ཞིག་ཡོད་པ་མིན་ནོ། །དེའི་ཕྱིར་ན་རང་གི་ཚེ་འདིའི་འདུག་ཆས་དང་། ཕྱི་
མའི་འགྲོ་ཆས་ཐམས་ཅད་ཀུན་པོ་ལ་ཡང་། རྒྱ་གར་ལྷག་གཅིག་གིས་འཚེངས། བོད་ལྷ་
བརྒྱས་འཕོངས་ཟེར་བ་བཞིན་དུ། །མང་བོ་ཞིག་དགོས་ནི་མ་རེད་རང་ལ་དད་པ་ཡོད་
ན་མགོན་པོ་འོད་དཔག་མེད་ལ་གསོལ་བ་ཐོབས། མགོན་པོ་འོད་དཔག་མེད་ལ་ཕྱག་
འཚལ་ན་དེའི་བཟང་ཞིག་ཡོད་ནི་མ་རེད།
ད་ཕྱག་འཚལ་ལུགས་ནི་དེ་འདྲ་ཞིག་རེད། མཆོད་པ་འབུལ་བ་དེ་ལ་དངོས་སུ་འབྱོར་
བའི་མཆོད་པ་དང་ཡིད་ཀྱིས་སྤྲུལ་བའི་མཆོད་པ་ལ་སོགས་པ་མང་བོ་ཞིག་ཡོད་ནི་རེད་
དེ། རང་གིས་འབྱོར་ཚད་ཀྱི་སྒོ་ནས་མཆོད་པ་བདུན་ཚར་རེ་བཤམས་རྒྱུ། མཆོད་མེ་རེ་
འཇོག་རྒྱུ་དེ་ལྟ་བུ་བྱེད་དགོས་ནི་རེད། དེ་ཡང་རྒྱུ་གཙང་མ་སྤུས་དག་པ་བཀོད་ལེགས་
པ་ཡག་པོ་ཞིག་བཤམས་རྒྱུ་དེ་གལ་ཆེ་བ་རེད། དཔེར་ན་མཆོད་མེ་ཞིག་ལ་སྡོང་བུ་ཞིག་
བཙུགས་ན་ཡང་། དེ་ནི་ཡ་ན་ཡོན་ནེ་ཞིག་བཙུགས་བཞག་ན། སྐྱེ་བ་ཕྱི་མ་རང་གིས་
ལུས་ཞིག་བླངས་ན་ཡང་དེ་འདྲའི་ཡ་ན་ཡོན་ནེ་ཞ་བོ་ཞ་མོ་ཞིག་གི་སྐྱེ་བ་ལེན་རྒྱུ་རེད།
ཞ་བོ་ཞིག་གི་ལུས་ལེན་བྱེད་ལ་སྡོང་བུ་ཞིག་མ་བཅོས་ནའང་། འདྲ་མི་འདྲའི་ལས་ངན་
བསགས་ལུགས་མང་བོ་ཡོད་ནི་རེད། དེས་ན་དགེ་བ་ཞིག་བསྒྲུབས་ན་ཡག་པོ་བཟང་
པོ་ཞིག སྡོང་བུ་ཞིག་འཛུགས་ན་ཡང་ནི་ཡག་པོ་ཞིག་ཚུགས། མཆོད་པ་བདུན་ཚར་
ཞིག་བཤམས་ན་ཡང་ཕྱི་འཕོ་ནང་འཕོ་གཡས་འཁྱོར་གཡོན་འཁྱོར་ཞིག་བཤམས་ན་

མི་བཟང་ངོ་། །ཕྱི་འཕོ་ནང་འཕོ་དེ་ལྟ་བུ་བཤམས་ན་ཚུལ་ཁྲིམས་འཆལ་བའི་རྒྱུ་ཡིན་
གསུངས་ཡོད་ནི་རེད། སྐྱེ་བ་ཚེ་རབས་ཐམས་ཅད་དུ་ཚུལ་ཁྲིམས་དག་པ་ཞིག་ཡིན་ན་
བཟང་གི་མ་གཏོགས། ཚུལ་ཁྲིམས་འཆལ་བ་སྡོམ་ཉམས་ཞིག་གི་སྐྱེ་བ་ལེན་པ་ལ་དེ་
འདྲ་ཞིག་སྒྲུབ་དགོས་དོན་ཅང་མེད་ཀ དེ་ཡིན་ནས་བཟུང་སྟེ། ད་རང་ལ་མཆོད་པ་
ཅུང་ཙམ་རེ་འབུལ་རྒྱུ་ཡོད་ན་ཡང་། དེ་ནི་སེར་སྣ་དང་གཞན་ལ་འགྲན་སེམས་ལྟ་བུ་ཞིག་
གིས་མ་བསླད་པར་གཟབ་གཟབ་བྱས་ནས་འབུལ་རྒྱུ་གལ་ཆེ། མཆོད་པ་དེ་ཡང་ནི་ཁོ་
ལ་མཆོད་རྫས་མེད། མཆོད་རྒྱུའི་རྒྱུ་མེད། དེའི་ཕྱིར་ན་ངས་ཅི་ཡང་མི་ནུས་སོ་བསམ་མི་
དགོས་ཏེ། ངེད་ཅག་གི་འཇིག་རྟེན་གྱི་ཁམས་ན་ཇི་འདྲ་འདྲའི་མེ་ཏོག་ཡིད་དུ་འོང་བ།
རྒྱན་ཆ་ཡིད་དུ་འོང་བ་ལ་སོགས་པའི་རང་སེམས་དགའ་ས་ཇི་འདྲ་འདྲའི་མང་བོ་ཞིག་
ཡོད་ཀི འདི་དག་ཐམས་ཅད་པོ་རང་ལ་མེད་ཀྱང་། དེ་རང་གི་བློས་བླངས་ནས་མགོན་
པོ་འོད་དཔག་མེད་འཁོར་དང་བཅས་པ་ལ་མཆོད་ནི་ཡིན་བསམ། ཐ་ན་མེ་ཏོག་གི་ཚལ་
སྐྱིད་པོ་ཞིག་ལ་ཐོན་སོང་ན་ཡང་། མགོན་པོ་འོད་དཔག་མེད་ལ་མཆོད་ནི་ཡིན་བསམ་ན།
དེ་ནི་རང་གི་རྒྱུ་རྫས་དངོས་སུ་མཆོད་པ་དང་འདྲ་འདྲ་ཡིན། སྡིག་པ་ཡང་དག་ཀི ཚོགས་
ནི་རྫོགས་ཀི དགེ་བ་ཟེར་རྒྱུ་དེ་གཙོ་བོ་སེམས་ལ་ཐུག་བསྡད་ཡོད་ཀི་མ་གཏོགས། ཕྱི་
རོལ་ནས་ཕུལ་མཆོད་བྱེད་དགོས་པ་ནི་མ་ཡིན་ནོ། །
དེའི་ཕྱིར་ན་རང་གིས་བསམ་པ་རྣམ་དག་ཞིག་གི་སྒོ་ནས་དེ་ལྟ་བུའི་མཆོད་པ་ཡག་པོ་རེ་
མཆོད་རྒྱུ་ནི་གལ་ཆེ་བ་རེད། སྡིག་པ་ནི་འུ་ཅག་ཚེ་རབས་ཐོག་མ་མེད་པ་ནས་ད་ལ་ཐུག་
གི་བར་དུ་སྡིག་པ་མ་བསགས་རྒྱུ་དེ་ཡོད་འདི་མེད་ཟེར་རྒྱུ་ཞིག་མེད་ལ། བསམ་གྱིས་མི་
ཁྱབ་པའི་མང་བོ་བསག་ཡོད་རྒྱུ་རེད། དེ་ནས་སྡིག་པ་བཤགས་པ་ལའང་སྒོ་ཀུན་ནས་
འབད་རྒྱུ་གལ་ཆེ་བ་རེད་མ་གཏོགས། སྡིག་པ་མ་བཤགས་པར་སྡིག་པ་དང་བཅས་ཏེ་ཤི་

སོང་ན་ནུབ་བདེ་བ་ཅན་གྱི་ཞིང་ཁམས་ལ་མི་སྐྱེ་བར་མ་ཟད། ངན་སོང་གསུམ་གྱི་གནས་
ཞིག་ལ་ལྷུང་འགྲོ་རྒྱུ་རེད། དེས་ན་སྡིག་པ་དེ་བཤགས་རྒྱུ་ནི་གལ་ཆེ་བ་རེད། རྗེ་བཙུན་
མི་ལས། སྡིག་པ་ལ་ཡོན་ཏན་མེད་ཀྱང་། བཤགས་ན་འདག་པ་སྡིག་པའི་ཡོན་ཏན་ཡིན་
གསུངས་ཡོད་དོ། །
སྤྱིར་ན་སྡིག་པ་མི་བྱེད་རྒྱུ་དེ་གལ་ཆེ་བ་རེད། གལ་ཏེ་བྱས་ཡོད་རྒྱུ་ཅན་ཞིག་ཡིན་ན།
གཉེན་པོ་སྟོབས་བཞི་ཚང་བའི་སྒོ་ནས་བཤགས་པ་བྱེད་དགོས། གཉེན་པོ་སྟོབས་བཞི་
ནི་གང་རེད་བསམ་ན། མགོན་པོ་འོད་དཔག་མེད་འཁོར་དང་བཅས་པ་མདུན་གྱི་ནམ་
མཁར་དམིགས་པ་དེ་ལ་རྟེན་གྱི་སྟོབས། གཉེན་པོ་ཀུན་ཏུ་སྤྱོད་པའི་སྟོབས་ནི། སྤྱིར་
ན་ཁ་ཏོན་འདོན་རྒྱུ་དང་། ཕྱག་སྐོར་སྒྲིབ་སྦྱོང་ལ་སོགས་པ་གཉེན་པོ་ཀུན་ཏུ་སྤྱོད་པའི་
སྟོབས་ཡིན་ཀྱང་། སྐབས་འདི་ལ་ཆེད་དུ་སྡིག་པའི་གཉེན་པོར་དམིགས་ནས་མགོན
པོ་འོད་དཔག་མེད་འཁོར་དང་བཅས་པ་ལ་གསོལ་བ་བཏབ། མཐོལ་བཤགས་བྱེད་པ་
དང་། བཟོད་གསོལ་བྱས་པ་ལྟ་བུ་ལ་གཉེན་པོ་ཀུན་ཏུ་སྤྱོད་པའི་སྟོབས་རེད། དེའི་འཕྲོ་
ནས་སྔར་བྱས་ཀྱི་སྡིག་པ་ལ་འགྱོད་པ་དང་། ཕྱིན་ཆད་མི་བྱེད་པའི་དམ་བཅའ་བྱེད་རྒྱུ་སྟེ།
ད་སྡིག་པ་འདགས་པའི་རྒྱུ་གཙོ་བོ་ནི། སུན་འབྱིན་པའི་སྟོབས་དང་སོར་ཆུད་པའི་སྟོབས་
འདི་གཉིས་ཀ་ཡིན་ནོ། །
དེའི་ཕྱིར་ན། བདེ་སྨོན་གྱི་ནང་ན་ཡང་། འགྱོད་པ་མེད་ན་བཤགས་པས་མི་འདག་
པས།། སྔར་བྱས་སྡིག་པ་ཁོང་དུ་དུག་སོང་ལྟར། །ངོ་ཚ་འཇིགས་སྐྲག་འགྱོད་པ་ཆེན་པོས་
བཤགས། །གསུངས་ཡོད་པ་ལ། འགྱོད་པ་ཅི་ཡང་མེད་པར་ངས་སྡིག་པ་བཤགས་ནི་
ཡིན་བསམ་ནས་བཤགས་པར་བྱེད་པ་དང༌། བཤད་ནི་ཡིན་བསམ་ནས་བཤད་པར་བྱེད་
པ་དེ་ལྟ་བུ་ཞིག་གིས་སྡིག་པ་འདག་ནི་མ་རེད། ཁ་མིན་དོན་གྱིས་རང་གི་སེམས་ཀྱི་སྟེང་

ན་དྲན་རྒྱུ་དང་མི་དྲན་རྒྱུའི་སྡིག་པ་དེ་དག་ལ་འདང་རེ་བརྒྱབ། དེ་ལ་འགྱོད་པ་རེ་ངེས་
པར་ཡོད་དགོས་ལ། འགྱོད་པ་ཞིག་རང་བཞིན་གྱིས་དགོས་ཟེར་རྒྱུ་ཅན་ཞིག་ཡིན་ན་དེ་
དཀའ་མོ་ཡིན་ནི་རེད། ད་རང་གིས་འདང་བརྒྱབ་ནས། ངོ་མ་ངས་སྡིག་པ་བྱེད་ཀི་བསྡད་
ན་དེ་ལ་དོན་ཅི་ལྟ་བུ་ཞིག་ཡོད་གི་སྙམ་ནས་བསམ་བློ་བཏང་སྟེ། ད་སྲོག་བཅད་མ་བྱིན་
པར་ལེན་པ་རྫུན་སྨྲ་བ་སོགས་འདི་ལྟ་བུའི་གཡོ་སྒྱུ་ཚོགས་ངན་ཁོང་ཁྲོ་བྱེད་ཀི་བསྡད་པ་
ཐམས་ཅད། མདང་གསུམ་རྨི་ལམ་རྨིས་པ་ལྟ་བུ་ཞིག་མ་གཏོགས། དེ་རིང་ང་ལ་ཡོང་སྒོ་
འདི་ཡོད་གི་བསམ་རྒྱུའི་དོན་ཡང་ཆེན་པོ་ཞིག་མེད་ཀི
དེའི་རྣམ་སྨིན་ལ་བསམ་བློ་བཏང་ཡོང་ན་ནི། ཚེ་འདི་ལ་ཡང་ལས་རྒྱུ་འབྲས་སྣོག་ཀི་
བསྡད་པས་ན། མི་ངན་དེ་ལྟ་བུ་ཟེར་ནས་མི་ཁ་ཆེ་བྱེད་ཞིག་མ་གཏོགས་མཚན་སྙན་
གྲགས་དང་ཐོབ་མངའ་ཐང་ཐོབ་བྱེད་ཅང་མ་ཡོད་ཅིག ཚེ་ཕྱི་མ་ལ་ཡང་དེ་ལྟ་བུའི་ལས་
ངན་བསགས་ཀི་བསྡད་པའི་རྒྱུ་རྐྱེན་གྱིས། དམྱལ་བ་ཡི་དྭགས་དུད་འགྲོ་ལྟ་བུའི་ལུས་
རྟེན་ཞིག་ལེན་པར་འགྱུར་ཞིང་། བླངས་སོང་ན་གཏན་ནས་བཟོད་མི་ཐུབ་པའི་སྡུག་
བསྔལ་དེ་ལྟ་བུ་ཞིག་ཡོད་ཀི དེའི་ཕྱིར་ན་ངོ་མ་མ་ཉན་ཞིག་བསམ་ནས་རང་གིས་འདང་
བརྒྱབ་བསམ་བློ་བཏང་ནས། མ་ཉན་ནོ་དེ་ཡག་པོ་ཞིག་གོ་དགོས་ནི་རེད་མ་གཏོགས།
མ་ཉན་ནོ་དེ་མ་གོ་ན་ཐད་ཀར་དུ་ཁྱེད་འགྱོད་དགོས་ཟེར་ན་འགྱོད་དཀའ་མོ་ཡིན་ལ། དེ་
བཞིན་དུ་འགྱོད་པ་སྐྱེ་རྒྱུ་ལ་བསླབ་སྟེ། དེ་ནས་འགྱོད་པ་སྐྱེས་བཞག་ན། འགྱོད་པ་དེ་
ཙམ་ཞིག་སྡིག་པ་དེ་ཡང་དག་སྟོབས་ཆེ་ནི་རེད། དམ་པའི་ཆོས་ཀྱི་ནང་ན་ནི་ལུས་རིད་པ་
ཙམ་གྱི་འགྱོད་པ་དགོས་པར་གསུངས་པ་ལྟར། ངོ་མ་ཁྱོད་ལ་ཁ་མིན་དོན་གྱིས་ཕུང་བོ་
ངན་འགྲོ་བའམ་ཤ་ནི་ཆད་འགྲོ་བ་ལྟ་བུའི་འགྱོད་པ་ཞིག་ཡོད་ན། དེ་ནི་སྡིག་པ་དག་པའི་
ཚད་ཀྱི་འགྱོད་པ་དེ་ཁྱོད་ལ་ཡོད་བཞག་ནི་རེད། དེའི་ཕྱིར་ན་དེ་ལྟ་བུའི་འགྱོད་པ་རེ་ཨེ་

སྐྱེར་ལྟོས། དེ་ནས་བཟུང་སྟེ་ད་ཕྱིན་ཆད་ལུས་སྲོག་ལ་བབས་ཀྱང་དེ་འདྲའི་ཉེས་པ་མི་
བྱེད་བསམ་ནས་མི་ཚེ་གཅིག་ལ་སྡོམ་ཐུབ་ན་ཨང་དང་པོ་རེད། ལ་ལས་ད་ནི་ཁོས་སྲོག་
མི་གཅོད། ཁས་ལེན་ཡང་ཅང་མི་བྱེད་ཟེར་ནི་རེད་དེ། ཕྱོགས་གཅིག་ནས་སྲོག་མི་གཅོད་
རྒྱུ་དེ་ཡང་བཟང་བཟང་གི དེ་མ་བཅད་ནས་བཟུང་སྟེ་ཁས་ལེན་བྱས་བཞག་ན་དེ་བས་
བཟང་ནི་རེད། དེ་ཡང་རང་གིས་གཞན་ཞིག་གི་མདུན་ནས་ཁས་ལེན་ཅང་བྱེད་མ་ཐུབ་
ནའང་མི་སྐྱོན་ནོ། །རང་གིས་རང་གི་སེམས་ལ་དམ་བཅའ་བཟུང་ནས་བླ་མ་དཀོན་
མཆོག་གསུམ་པོ་རང་གི་མདུན་གྱི་ནམ་མཁའ་ལ་བསྒོམ་སྟེ། མགོན་པོ་འོད་དཔག་མེད་
འཁོར་དང་བཅས་པའི་མདུན་ནས་རང་གིས་དམ་བཅའ་བྱེད་པ་ཡིན་བསམ་ན། དེ་ནི་
དགེ་བ་རླབས་པོ་ཆེ་ཡིན་ནི་རེད། དེ་ནས་བཟུང་སྟེ་ཁྱོད་ཀྱི་སྡོམ་མིན་དང་སྡིག་པའི་རྒྱུན་
ཆོད་པ་ཡིན་ནོ། །
དེས་ན་ཕྱིན་ཆད་མི་བྱེད་པའི་དམ་བཅའ་མི་ཚེ་གཅིག་ལ་ཐུབ་ན་ཨང་དང་པོ་རེད། དེ་མི་
ཐུབ་ན་ཡང་དགེ་བའི་བག་ཆགས་འཇོག་རྒྱུ་ཙམ་རེད། ཉིན་རེ་ཐུབ་ན་ཉིན་རེ། ཟླ་རེ་ཐུབ་
ན་ཟླ་རེ། ལོ་རེ་ཐུབ་ན་ལོ་རེ། དེ་མིན་ན་ཡང་ཚེས་བཅུ་དང་ཉ་སྟོང་ལ་སོགས་པའི་དུས་
རྣམས་ལ་ཐུབ་ན་ཡང་དེ་ལྟར་ཁས་ལེན་དམ་བཅའ་ཡག་པོ་ཞིག་བྱས་ན་དེ་ཡིས་སྡིག་པ་
རྣམས་ངེས་པར་ན་དག་ནི་རེད། ད་སྡིག་པ་དེ་ལ་ཡང་མི་དགེ་བ་བཅུ་དང༌། མཚམས་
མེད་པ་ལྔ་ལ་སོགས་པའི་སྡིག་པའི་རྣམ་གྲངས་མང་བོ་ཞིག་ཡོད་དོ། །དེ་དག་གི་ནང་
ནས་ཡང་ནི་གཙོ་བོ་གཟབ་གཟབ་བྱེད་ས་དེ་ནི། ཆོས་སྤངས་དང་མཚམས་མེད་གྱི་ལས་
འདི་རེད། མདོ་སྡེ་རྣམས་ཀྱི་ནང་ནའང་ནུབ་བདེ་བ་ཅན་དུ་སྐྱེ་བ་ལ་ཆོས་སྤངས་དང་
མཚམས་མེད་ཀྱི་ལས་མ་བྱས་ན་སྐྱེ་བར་གསུངས་ཡོད་ནི་རེད། དེས་ན་ཆོས་སྤངས་དང་
མཚམས་མེད་ཀྱི་ལས་ཟེར་རྒྱུ་དེ་ལ་གཟབ་གཟབ་བྱེད་དགོས་ནི་རེད་མ་གཏོགས། འདི་

གཉིས་ཀ་བྱས་ཚར་ནས་བཟུང་སྟེ། ཁྱེད་བདེ་བ་ཅན་དུ་སྐྱེ་དགོས་ན་གེགས་ཡོད་སོང་བ་
དེའི་ཕྱིར་ན་སྐྱེ་མི་ཐུབ་པ་ཡིན་ལ། ཆོས་སྤངས་ཀྱི་ལས་འདི་དེའི་ནང་ནས་ཀྱང་འབྱུང་ཉེ་
བ་རེད། མཚམས་མེད་ཀྱི་ལས་ནི་ཕ་བསད་པ། མ་བསད་པ། དགེ་འདུན་འཁོར་ལོའི་
དབྱེན་བྱེད་པ། རྒྱལ་བའི་སྐུ་ལ་ངན་སེམས་ཀྱིས་ཁྲག་འབྱིན་པ། དགྲ་བཅོམ་པ་བསད་
པ་ལ་སོགས་པ་དེ་རེད་ད། དེ་ནི་ཁ་སང་དེ་རིང་གི་སྐབས་སུ་འབྱུང་ཉེ་བ་མ་རེད། ད་ཆོས་
སྤང་གི་ལས་དེ་ནི་ཧ་ཅང་ཉེན་ཁ་ཆེ་བ་ཅན་ཞིག་རེད། ཆོས་སྤོང་པ་ཞེས་པ་དེ། བདེ་སྨོན་
གྱི་ནང་ན། དཀོན་མཆོག་ལྷ་ཁང་གསུང་རབ་རྟེན་གསུམ་སོགས། ། དཔང་ཞེས་ཚད་
བཙུགས་ན་ཟོས་ལ་སོགས་པ། །ཆོས་སྤངས་ལས་ངན་བསགས་པ་མཐོལ་ལོ་བཤགས།།
ཞེས་གསུངས་པ་དེ་རེད། མདོར་ན་བླ་མ་དཀོན་མཆོག་གསུམ་པོ་དཔང་པོར་བཞག་སྟེ་
མནའ་བསྐྱལ་ནི་འདྲ་འདྲ། དེ་བཞིན་དུ་སངས་རྒྱས་ཀྱི་སྐུ་གསུང་ཐུགས་རྟེན་ལ་སོགས་
པ་འདི་འདྲ་བཅག་ནི་བཤིགས་ནི་འདྲ་འདྲ། ཆོས་སྨྲ་བའི་གང་ཟག་དང་དཀོན་མཆོག་
གསུམ་ལ་སྐུར་བ་བཏབ་ནི་འདྲ་འདྲ།
དོན་ཅུང་ཟད་ཙམ་ཡང་མེད་པར་ཆོས་སྒྲུབ་པའི་བླ་སེར་གོང་མ། སྐྱེས་བུ་དམ་པ་འདི་
དག་ལ་སྐུར་བ་བཏབ་ནི་འདྲ་འདྲ། འདི་དག་ནི་ཁ་སང་དེ་རིང་གི་དུས་ན་ཧ་ཅང་འབྱུང་
ཉེ་བ་རེད། དེ་ཡང་ཁ་ཅིག་གིས་ཅང་མི་ཤེས་ནས་དེ་འདྲ་བཤད་ནི་རེད། ཁ་ཅིག་གིས་ཁོ་
ཧ་ཅང་མཁས་པ་ཤེས་རྒྱ་ཅན་ཡིན་བསམ་ནས་དེ་འདྲ་བཤད་ནི་རེད། ཁ་ཅིག་གིས་ཆབ་
སྲིད་འདྲ་ལ་དམིགས་ནས་བཤད་ནི་རེད་དེ། ངོ་མ་སངས་རྒྱས་ཀྱི་མདོ་སྡེ་དག་གི་ནང་ལ་
བལྟས་ཡོང་ན་འདིའི་ཉེས་པ་འདི་ནི་སྲོག་བཅད་ནི་དང་རྐུ་ཞིག་བྱས་པ་ལས་མི་འགྲན་
གྱིས་སྡིག་པ་ཆེན་པོ་དང་། བདེ་བ་ཅན་དུ་སྐེ་བ་ལ་གེགས་ཆེན་པོའམ་བར་ཆད་ཆེན་པོ་
ཞིག་ཡིན་ནི་རེད། དེ་ཡང་རང་གི་ཁ་དེ་རང་གིས་བཟུང་བསྡད་ན་དེ་རེད། ཁྱོད་ཀྱིས་

གཞན་པ་ཞིག་གི་བླ་བཙག་རྐང་འདྲེན་འདྲ་མི་འདྲ་མང་བོ་ཞིག་བཤད་གི་བསྡད་ན། དེ་
ལས་ཁྱོད་ལ་ཟ་རྒྱུ་ཆེན་པོ་ཞིག་དང་བཏུང་རྒྱུ་ཆེན་པོ་ཞིག གཞན་ཡང་ཐོབ་མངའ་ཐང་
ཆེན་པོ་ཞིག་འཐོབ་རྒྱུ་ན། འཇིག་རྟེན་གྱི་མྱི་བོ་སྙིང་རྗེ། དེ་འདྲ་དག་ལ་ཞེན་ཆགས་དང
རེ་བ་འདྲ་ཆེ་བས་ཁེག་ཡོད་ནི་མ་རེད་དེ། དེ་འདྲ་ཞིག་མ་རེད། དེ་ལྟ་བུ་མིན་ནས་བཟུང་
སྟེ། དོན་མེད་དུ་སྡིག་པ་བསགས་དགོས་དོན་ཅང་མེད་ཀི དངོས་རྫས་ཤིག་ཡོད་ཡོད་པོ་
ཁྱེད་རྣམས་ཀྱིས་བླ་མ་དཀོན་མཆོག་གསུམ་པོའི་ཕྱོགས་ལ་མཆོད་དགོས་ནི་རེད། སྦྱིན་
དགོས་ནི་རེད། མཆོད་ཅིག་སྦྱིན་ཞིག་ཟེར་གི་བསྡད་ན། རང་རང་སོ་སོས་མི་ཚེ་གཅིག་
ལ་བསགས་ནི་རེད་བསྒྲུབས་ནི་རེད། དེ་ཐམས་ཅད་སྦྱིན་དགོས་ཟེར་གི་བསྡད་རྒྱུ་ཞིག་
ཡིན་ན་དཀའ་མོ་རེད་ད། ད་ཁ་མ་མང་། རང་ལ་ཟུངས་སྡོད་ཟེར་རྒྱུ་ཞིག་ཡིན་ན། དེ་ལ་
མི་གོ་རྒྱུ་དང་མི་ཤེས་རྒྱུ་མེད་པར་མ་ཟད་མི་ཐུབ་རྒྱུའང་ཆེན་པོ་ཞིག་ཅང་མེད་གི ངག་གི་
ཆོས་སྤངས་འདི་ངོ་མ་དོན་མེད་ཀྱི་ལས་ངན་ཆེན་པོ་ཞིག་ཡིན་ནི་རེད།
ཚང་མའི་ཡང་ནི་ད་སྔ་བྱས་ཡོད་རྒྱུ་ཅན་ཞིག་ཡིན་ན་འགྱོད་པ་བྱོས་ཕྱིན་ཆད་མི་བྱེད་པའི་
དམ་བཅའ་ཡག་པོ་བྱས་ནས་ཀྱང༌། ཁ་དེ་བཟུང་ནས་གཟབ་གཟབ་བྱེད་དགོས་ནི་རེད།
གླག་བླ་ཆོས་འགྲུབ་ཀྱི་གསུང་ཞིག་གི་ནང་ན་ཡང་། ཁ་སང་དེ་རིང་སྙིགས་མའི་དུས་ཚོད་
ལ་བསོད་ནམས་ཁ་ལ་གཟད་པའི་དུས་ཡིན་གསུངས་ཡོད་ནི་རེད། ངོ་མ་ཅན་ལ་ཁོང་
གིས་གསུངས་པ་ལྟར་སྤྱིར་སྙིགས་མའི་དུས་སུ་དང་། ཡང་སྒོས་ཡང་ནི་ཁ་སང་དེ་རིང་གི་
དུས་ཚོད་འདི་ལ་དེ་འདྲའི་དགོས་མི་དགོས་ཀྱི་སྐད་ཆ་རང་གཞན་གཉིས་ཀ་ངན་སོང་དུ་
ཁྲིད་འགྲོ་པར་བྱེད་པ་འདི་འདྲ་བཤད་ཀི་འདུག་ནི་རེད། དེས་ན་ཐམས་ཅད་ཀྱིས་དོགས་
ཟོན་བྱས་ཏེ་ཆོས་སྤང་གི་ལས་འདི་ལ་གཟབ་གཟབ་འདྲ་བྱེད་རྒྱུ་མ་འཆུག དེ་ཡང་ཁ་
མིན་དོན་གྱིས་བླ་མ་དཀོན་མཆོག་གསུམ་པོ་སེམས་ཀྱིས་སྤངས་བཞག་ན་ཆོས་སྤངས་

ལོས་ཡིན་ད། དེ་མ་ཡིན་པར་ཀུ་རེ་རྩེད་མོ་ཚུན་ཆད་ཀྱི་སྒོ་ནས་བླ་མ་དཀོན་མཆོག་
གསུམ་པོ་ལ་སྒྲོ་འདོགས་སྐུར་འདེབས་མང་བོ་ཞིག་བྱས་ན་འདིའི་མིང་ལ་ཆོས་སྤངས་ཀྱི་
ལས་ཟེར་ནི་རེད། དེ་འདྲ་འུ་ཅག་སུ་དང་སུ་ཡིན་ཀྱང་འབྱུང་ཡོད་ས་མང་བོ་ཡོད་རྒྱུ་རེད།
དེས་ན་ཚང་མས་རང་རང་གི་བྱ་བའི་ལེགས་ཉེས་ལ་འབད་དེ་བརྟགས་པ་དང་། ནང་
སྒོས་སུ་བཤགས་པ་ཚད་ལྡན་རེ་བྱེད་དགོས་པ་རེད། ད་དེ་དག་ནི་སྡིག་པ་བཤགས་པ་
ཡིན་ནོ། །དེའི་འཕྲོ་ནས་རྗེས་སུ་ཡི་རངས་བའི་ཡན་ལག་ནི། རྗེས་སུ་ཡི་རང་བའི་ཡན་
ལག་ཞེས་པ་དེ། རང་གིས་དགེ་བ་སྒྲུབ་པ་དང་། གཞན་གྱིས་དགེ་བ་སྒྲུབ་པ་ལའང་ཕྲག་
དོག་དང་འགྲན་སེམས་བྱེད་ཉན་ནི་མ་རེད། གཞན་གྱི་དགེ་བ་བྱེད་པ་ཐོས་པའི་ཚེ། །དེ་
ལ་ཕྲག་དོག་མི་དགེའི་སེམས་སྤངས་ནས། །སྙིང་ནས་དགའ་བའི་རྗེས་སུ་ཡི་རངས་ན། །
དེ་ཡི་བསོད་ནམས་མཉམ་དུ་ཐོབ་པར་གསུངས། །ཞེས་གསུངས་ཡོད་ལ། དེས་ན་གན
ཞིག་ན་ཆོས་འཚོགས་ཆེན་པོ་ཞིག་འཚོག་ཀི་ཡོད་རྒྱུའི་ན། དེ་ལ་དགའ་བ་བསྒོམ་ནས་
རྗེས་སུ་ཡི་རང་བྱས་ན། དེའི་བསོད་ནམས་རང་ལ་ཡང་མཉམ་དུ་ཐོབ་ནི་རེད།
དེ་ཡང་དགེ་སྡུག་ཟེར་རྒྱུ་དེ་གཙོ་བོ་སེམས་ཀྱིས་བྱེད་པ་ཡིན་པས་ན། རང་གིས་འབད་
པ་བྱེད་མ་དགོས་པར་དགེ་བ་རྒྱ་ཆེན་པོ་འགྲུབ་བཞག་ནི་རེད། དེའི་ཕྱིར་ན་གཞན་དག་
ཆོས་ལ་འཚོགས་ཀི་ཡོད་ནི། འཁོར་ལོ་སྐོར་ཀི་ཡོད་ནི། སྐོར་བ་བྱེད་ཀི་ཡོད་ནི། སཙྪ་
དཔར་གི་ཡོད་ནི། སྨྱུང་གནས་སྲུང་ཀི་ཡོད་ནི། སྡོམ་པ་སྲུང་ཀི་ཡོད་ནི་སོགས་དགེ་བ་
སྒྲུབ་མཁན་སུ་དང་སུ་ཞིག་ཡོད་ནའང་གན་ཀི་བཏོན་ནོ་མི་བཟང་གི འཁོར་ལོ་སྐོར་ནོ་
མི་ཡག་གི མི་ཉན་གི་མི་བཟང་གི་ལ་སོགས་པ་མང་བོ་ཞིག་བཤད་གི་འདུག་ཉན་ནི་
མ་རེད། གཞན་ལ་ཕྲག་དོག་འདྲ་བྱེད་ཀི་བསྡད་ན། རང་གིས་དགེ་བ་མི་འགྲུབ་ནི་མ་
དགོས། སྡིག་པ་ཚབས་པོ་ཆེ་ཡང་དོན་མེད་དུ་བསགས་ཡོད་ནི་རེད། དེའི་ཕྱིར་གཞན་

གྱིས་དགེ་བ་བྱེད་པ་ལ་དགའ་བ་བསྒོམས། རྗེས་སུ་ཡི་རངས་ལ་སོགས་པ་བྱེད་རྒྱུ་ནི་
གལ་ཆེ་བ་རེད། དེ་ནི་རྗེས་སུ་ཡི་རངས་བའི་ཡན་ལག་རེད། དེ་ནས་ཆོས་ཀྱི་འཁོར་ལོ་
བསྐོར་བར་བསྐུལ་བ་ནི། བླ་མ་གོང་མ་ཆོས་བཤད་ཤེས་ནི་དེ་རྣམས་ལ་ཆོས་ཞུས། ཆོས་
གསུང་གི་བཞག་ན། འཇིག་རྟེན་གྱི་ཁམས་ན། ཆོས་འཆད་ཉན་བྱས་པའི་ཕན་ཡོན་དང་
བསམ་པ་བྱང་ཆུབ་མཆོག་ཏུ་སེམས་བསྐྱེད་པ་འདི་གཉིས་ཀྱི་དགེ་བའི་བཟང་ཞིག་མེད་
གསུངས་ཡོད་ནི་རེད། ཆོས་བསྐུལ་བྱས་ན་ཡང་དགེ་བ་ཆེན་པོ་ཡིན་ནི་རེད། འོན་ཀྱང་
དངོས་སུ་རང་གིས་དེ་ལྟར་བྱེད་མ་ཐུབ་ཀྱང་། རང་གི་སེམས་ནས་སངས་རྒྱས་དང་བྱང་
ཆུབ་སེམས་དཔའ་རྣམས་ཀྱི་མདུན་ལ་སོང་སྟེ། ཆོས་ཀྱི་འཁོར་ལོ་བསྐོར་བར་བསྐལ་གི་
ཡོད་བསམ་ནའང་ཆོག་གོ །
དེ་ནས་མྱ་ངན་ལས་མི་འདའ་བར་བཞུགས་པར་གསོལ་བ་འདེབས་རྒྱུ་ནི། འཇིག་རྟེན་
གྱི་ཁམས་ན་སངས་རྒྱས་དང་བྱང་ཆུབ་སེམས་དཔའ་ལ་ལ་རེ་ཞིག་གདུལ་བྱའི་མཛད་
པ་རྫོགས་ནས། སྐུ་མྱ་ངན་ལས་འདའ་བའི་ཚུལ་སྟོན་གི་ཡོད་ནི་དེ་རྣམས་ལ། རང་གིས་
སེམས་ནས་སྤྲུལ་ཏེ་མདུན་དུ་སོང་ནས་བཞུགས་བཞེས་ཡང་ཕུལ། དེ་རྣམ་པས་ཡང་
བསྐལ་བ་རྒྱ་མཚོའི་བར་དུ་བཞུགས་པར་ཞལ་གྱིས་བཞེས་པར་བསམ་ནའང་ཆོག ཡང་
ན་རང་གིས་ཞུ་ཐུབ་པའི་བླ་མ་དགེ་བའི་བཤེས་གཉེན་དང་བླ་སེར་བཟང་པོ་རྣམས་སྐུ་
མྱ་ངན་ལས་འདའ་བར་ཕྱོགས་པ་དག་གི་དྲུང་དུ་སོང་ནས། བཞུགས་བཞེས་འདྲ་ཕུལ་
བར་བྱས་ན་ཡང་དགེ་བ་བསམ་གྱིས་མི་ཁྱབ་པ་ཆེན་པོ་ཞིག་ཡིན་ནི་རེད། ད་དེའི་རྗེས་
ནས་དགེ་རྩ་བྱང་ཆུབ་ཏུ་བསྔོ་བ་ནི། དགེ་བ་གང་དང་གང་སྒྲུབ་ནའང་འུ་ཅག་གིས་དམ་
པ་གསུམ་ཟེར་བ། བསམ་པ་བྱང་ཆུབ་མཆོག་ཏུ་སེམས་བསྐྱེད་རྒྱུ། དངོས་གཞི་དམིགས་
མེད་དམ་པ་སྟོང་ཉིད་ཀྱི་ལྟ་བ་དང་དགེ་བའི་དོན་ལ་བློ་རྩེ་གཅིག་ཏུ་འཇོག་རྒྱུ་སྟེ་དམ་པ་

གཉིས་དང༌། དེ་ནས་དམ་པ་གསུམ་པ་རྗེས་སུ་བསྔོ་བ་རྣམ་པར་དག་པ་བྱེད་རྒྱུ་དེ་རེད།
སྤྱིར་དགེ་རྩ་འཛད་པའི་རྒྱུ་བཞི་ཟེར་རྒྱུ་ཞིག་ཡོད་ནི་རེད། དེ་ལས་མ་བསྔོས་པ་ནི། དགེ་
རྩ་འཛད་པའི་རྒྱུ་གཅིག་ཡིན་པས་དགེ་བ་ཡག་པོ་ཞིག་བསྔོ་དགོས་ནི་རེད། དེ་ནས་རྒྱུ་
གཉིས་པ་ཕྱིན་ཅི་ལོག་ཏུ་བསྔོས་པ་སྟེ། དེ་ནི་ལ་ལ་ཞིག་གིས་དགེ་བ་བསྒྲུབ་ན། ཚེ་འདི་
ལ་བདེ་བྱེད་སྐྱིད་བྱེད། ཁ་ལས་རླུང་རྟ་དར་བྱེད། རང་ལ་དགྲ་ཞིག་ཡོད་ན་དེ་ཤི་བྱེད།
དེའི་བྱ་བ་ལམ་དུ་མི་འགྲོ་བྱེད། དེ་འདྲའི་ཆེད་དུ་དམིགས་ནས་དམོད་མོ་ཚུན་ཆད་ཀྱིས་
བསྔོ་བ་བྱེད་པ་འདི་དག་རེད། དེའི་མིང་ལ་ལོག་པར་བསྔོས་པ་ཟེར་རོ། །
དེ་ནས་དགེ་རྩ་འཛད་པའི་རྒྱུ་གསུམ་པ་གཞན་པ་རྣམས་ལ་དགེ་བ་ངོམ་བཞག་ནི་འདྲ་
འདྲ། དགེ་བ་འཛད་པའི་རྒྱུ་བཞི་པ་ནི་དགེ་བ་བསྒྲུབས་པའི་རྗེས་སུ་ཧ་བོ་ངས་དགེ་བ་
བསྒྲུབས་མ་ཉན་ཞིག་བསམ་སྟེ་འགྱོད་པ་སྐྱེས་ནི་འདྲ་འདྲ་སྟེ། ད་དེ་དག་རྣམས་དགེ་རྩ་
འཛད་པའི་རྒྱུ་བཞི་རེད། དགེ་རྩ་འཛད་པའི་རྒྱུ་བཞི་དང་འབྲེལ་སོང་ན། ད་རང་གིས་
ཅིག་སྒྲུབ་གི་ཡོད་བསམ་ནས་འདང་བརྒྱབ་ན་ཡང་། སང་གནང་ཤི་ནས་འགྲོ་རན་ཁ་
ཞིག་ལ། གཅིག་ཀྱང་མེད་པར་ཟད་སོང་ནའང་ལ་ཐང་མེད་པ་ཡིན་པས། དེའི་ཕྱིར་ན་
བསྔོ་བ་ཡག་པོ་བྱེད་རྒྱུ་དེ་ནི་གལ་ཆེན་ཡིན་ནི་རེད།དགེ་བ་གང་དང་གང་ཞིག་བསྒྲུབ་
རྒྱུ་ཡིན་ཀྱང་། དགེ་རྩ་དེ་བསྒྲུབས་མ་ཐག་ཏུ་བསྔོ་བ་ཡག་པོ་ཞིག་བྱས་ན་དེའི་བཟང་
ནི་རེད། ད་བསྔོ་བ་དེ་ཡང་ནི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་
གསུང་བཞག་ཡོད་པའི་སྨོན་ལམ་ཡག་པོ། དཔེར་ན་བཟང་སྤྱོད་སྨོན་ལམ་ལྟ་བུ་བཏོན་
ནས་དགེ་བ་བསྔོ་དགོས། མང་བོ་ཞིག་འདོན་མ་ཐུབ་ནའང་། བཟང་སྤྱོད་སྨོན་ལམ་གྱི་
དོན་ཡོངས་སུ་རྫོགས་པ་གཅིག་ཏུ་བསྡུས་ཡོད་པ་ནི། འཇམ་དཔལ་དཔའ་བོས་ཇི་ལྟར་
མཁྱེན་པ་དང༌། །ཀུན་ཏུ་བཟང་པོ་དེ་ཡང་དེ་བཞིན་དེ། །དེ་དག་ཀུན་གྱི་རྗེས་སུ་བདག་

སློབ་ཕྱིར། །དགེ་བ་འདི་དག་ཐམས་ཅད་རབ་ཏུ་བསྔོ། །ཟེར་རྒྱུ་དེ་རེད། དེ་འདྲ་བའི་
བསྔོ་བ་ཁྱད་པར་ཅན་བདེ་སྨོན་ལྟ་བུ་རྣམས་རང་གིས་བཏོན་ནས་དགེ་བ་དེ་རང་གིས་
ཡག་པོ་ཞིག་བསྔོ་དགོས་ནི་རེད་མ་གཏོགས། དགེ་བ་དེ་རྣམས་ཟད་འགྲོ་ནི་རེད། དེ་
བཞིན་དུ་དགེ་བ་དེ་རྣམས་བསྔོས་བཞག་ན་རང་ཉིད་གང་དུ་སྐྱེས་ཏེ་གང་དུ་འགྲོ་རྒྱུ་ཅན་
ཞིག་ཡིན་ནའང་། དགེ་བ་དེ་རྣམས་ལུས་དང་གྲིབ་མ་བཞིན་དུ་རང་གི་རྗེས་སུ་འབྲངས་
ནས། ཐར་བ་དང་ཐམས་ཅད་མཁྱེན་པའི་ལམ་སྣེ་ཟིན་ནི་རེད། དེའི་ཕྱིར་ན་ཡང་དགེ་རྩ་
ཡང་དག་བསྔོ་བར་བྱེད་དགོས་ནི་རེད། ད་དེ་ནི་བདེ་བ་ཅན་དུ་སྐྱེ་བའི་རྒྱུ་གཉིས་པ་རེད།
སྐྱེ་བའི་རྒྱུ་དང་པོ་ཞིང་ཁམས་ཀྱི་རྣམ་པ་ཡང་ནས་ཡང་དུ་ཡིད་ལ་བྱེད་པ་དེ་རེད། དེ་ནས་
རྒྱུ་གཉིས་པ་སྒོ་དུ་མ་ནས་ཚོགས་བསགས་པ་ཟེར་གི་འདུག་རྒྱུ་དེ་ཤིན་ཏུ་ཉུང་བསྡུས་ཞིག་
བྱས་ན་དེ་དག་རེད།
དེ་མིན་ནའང་ད་དུང་སྨྱུང་གནས་སྲུང་རྒྱུ་དང་། བསྐོར་བ་བྱེད་རྒྱུ་ལྟ་བུ་གཅིག་ལ་བསམ་
བློ་བཏང་ན། སྔོན་ཇོ་བོ་རྗེ་བོད་ལ་བྱོན་པའི་དུས་སུ། ཇོ་བོས་སྐོར་བ་བྱེད་གི་བསྡད་དུས།
བོད་ཀྱི་སྟོན་པ་ཞིག་ཡར་བཞེངས་ནས་ཇོ་བོ་སྐོར་བ་འདི་བྱས་ན་ཕན་ཡོན་ཅི་ཡོད་ནི་རེད་
ཞུས་དུས། ཇོ་བོས་སྐོར་བ་འདི་ལ་ཕན་ཡོན་བསམ་གྱིས་མི་ཁྱབ་པ་ཞིག་ཡོད་ནི་རེད།
འདུས་བྱས་ཀྱི་དགེ་བ་ཞིག་ལ་སྐོར་བ་འདི་ལས་བཟང་ཞིག་ཡོད་ནི་མ་རེད། ངེད་རྒྱ་གར་
འཕགས་པའི་ཡུལ་ནས་ཀྱང་། ལ་ལས་གཙུག་ལག་ཁང་ལ་སྐོར་བ་བྱས་ནས་གྲུབ་པ་
ཐོབ་སོང་ནི། ལ་ལས་ཡུལ་ཁམས་ཆེན་པོ་ལྟ་བུ་དེ་འདྲར་སྐོར་བ་བྱས་ནས་གྲུབ་པ་ཐོབ་
སོང་ནི་བསམ་གྱིས་མི་ཁྱབ་པ་མང་བོ་ཞིག་ཡོད་གསུངས་ནི་རེད། དེས་ན་བསྐོར་བ་བྱེད་
རྒྱུ་འདྲ་འདྲ། སཙྪ་དང་ཇོ་དར་དཔར་རྒྱུ་འདྲ་འདྲ། རྡོ་བརྐོ་རྒྱུ་འདྲ་འདྲ། དགེ་བའི་རྣམ་
གྲངས་བསམ་གྱིས་མི་ཁྱབ་པ་མང་བོ་ཞིག་ཡོད་ནི་རེད། དེ་ཐམས་ཅད་པོ་ད་ནས་བཟུང་

རང་གིས་ཅི་སོགས་གང་སོགས་བྱས་ནས་འོང་རྒྱུ་ཞིག་ཡིན་ན། འཇིག་རྟེན་གཏམ་གྱི་
དཔེ་ལའང་། དགེ་བ་ཁ་ཞོར་ལག་ཞོར། །སྡིག་པ་འགྲོ་ཞོར་འདུག་ཞོར། །ཟེར་ནི་རེད།
སང་གནང་ཤི་ཁའི་དུས་ནའང་རང་གིས་དགེ་བ་མང་བོ་འགྲུབ་ཡོད་རྒྱུ་རེད། སྡིག་པ་ཡང་
ད་ནས་བཟུང་གཟབ་གཟབ་བྱས་ནས་ཆེ་འཛེམ་ཆུང་འཛེམ་བྱེད་ཀི་བསྡད་རྒྱུ་ཅན་ཞིག་
ཡིན་ན། ཤི་ཁའི་ཐད་ནའང་སྡིག་པ་ཆེན་པོ་བསགས་ཡོད་རྒྱུ་མ་རེད། ཁ་སང་དེ་རིང་གི་
ལོ་ཉུང་འདི་དག་ལ། ཕ་མ་ཚོ་ཡོད། ཅང་ན་རྒྱུ་ཚ་རྒྱུ་འདྲ་མེད། ཟ་རྒྱུ་གོན་རྒྱུ་འདྲ་ཡོད།
སྣང་བ་འདྲ་སྐྱིད་པོ་ཡིན་ནས་བཟུང་སྟེ། ད་ཤི་དགོས་རྒྱུ་ཞིག་གཏན་ནས་སེམས་ལ་ཡང་
ཤར་ནི་མ་རེད།
དགེ་བ་ཟེར་རྒྱུ་ཞིག་བསྒྲུབ་དགོས་པ་སེམས་ལའང་འཆར་ནི་མ་རེད། དེས་སྣང་བ་སྣ་
མགོར་བཟུང་ནས་ཅང་སྐྱིད་པོ་འདྲ་བྱས་ནས་བསྡད་ཡོད་ནི་རེད་དེ། ད་འུ་ཅག་སུ་དང་
སུ་ཡིན་ནའང་བསམ་བློ་འདི་ཅང་མི་གཏོང་ནི་རེད་མ་གཏོགས། སྐྱེ་རྒ་ན་འཆི་ཟེར་རྒྱུ་
དེ་ཐོན་གི་ཡོད་ནི་རེད། ནམ་ཞིག་སུ་ཞིག་གི་སྟེང་ལ་བབས་ཏེ། ཤི་བའི་ཚེ་ན་ངོ་མ་ཅན་
གྱི་ཚེ་ཕྱི་མ་མ་གཏོགས་འགྲོ་ས་མེད་གི་བསམ་ནས་ཁོ་ཐག་ཆོད་པའི་དུས་སྐབས་ན། ཧ་
བོ། ངས་ཅང་མ་བཏོན་ལས་ལུགས་བཅའ་སྟངས་དེས་ཅི་ཡང་མ་ཐོན་ཞིག་བསམ་ནས་
དེའི་སྐབས་སུ་ཁྱེད་ལ་འགྱོད་པ་སྐྱེས་ཡོང་ནི་རེད་དེ། འོན་ཀྱང་དེའི་སྐབས་སུ་འགྱོད་པ་
སྐྱེས་ནའང་། ཐབས་ཡོད་ནི་མ་རེད། དེའི་ཕྱིར་ན་རང་རང་སྐྱིད་དུས་བདེ་དུས། བསམ་
བློ་ཞིག་བཏང་ནས། ཚེ་འདིའི་དོན་ཞིག་ཡིན་ནའང་ཡག་པོ་ཞིག་བསྒྲུབ། ཚེ་ཕྱི་མའི་
འགྲོ་ཆས་དེ་ཡང་ཡག་པོ་ཞིག་བསྒྲུབས་ནས། རང་གིས་ཚེ་འདི་ཕྱི་གང་དུ་ཡང་འགྱོད་མི་
དགོས་ནི་ཞིག་ཨེ་ཡོང་ལྟ་རྒྱུ་ནི་གལ་ཆེ་བ་རེད། འུ་ཅག་སུ་དང་སུ་ཡིན་ཀྱང་མི་ཤི་བར་
བསྡད་འདུག་ནི་གཅིག་ཀྱང་ཡོད་ནི་མ་རེད། སྐྱེ་འཆིའི་ཕྲེང་བ་མང་བོ་ཞིག་བརྒྱུད་ནས།

ལ་འགོད་ན་ཅི་ཞིག་གི་བཟང་ངམ་སྙམ་ན། དེ་ནུབ་བདེ་བ་ཅན་གྱི་ཞིང་ཁམས་ལ་སོང་
ན་དེའི་བཟང་ཞིག་ཇི་ལྟར་འདང་བརྒྱབ་ནའང་ཡོད་ནི་མ་རེད། དེའི་ཕྱིར་ན་ངས་ཡང་ནི་
བདེ་བ་ཅན་དུ་སྐྱེ་བའི་རྒྱུ་བཞི་དང་ཚོགས་བསགས་སྒྲིབ་སྦྱངས་ལ་འབད་རྒྱུ་འདི་སེམས་
ཅན་སྐྱབས་མེད་པ་རྣམས་ཀྱི་སྐྱབས་མགོན་མེད་པ་རྣམས་ཀྱི་མགོན། དཔུང་གཉེན་མེད་
པ་རྣམས་ཀྱི་དཔུང་གཉེན་དུ་འགྱུར་བར་བྱ་བའི་ཆེད་དུ་བསྒྲུབ་རྒྱུ་ཡིན་བསམ། དེ་ཡང་
རབ་བཅོས་མིན། དེ་མིན་ནའང་དང་པོར་བཅོས་མ་ཚུན་ཆད་ཀྱིས་བསམ་བློ་ཞིག་བཏང་
ནས་དགེ་བ་ཡག་པོ་ཞིག་བསྒྲུབ་རྒྱུ་དེ་གལ་ཆེ་བ་རེད། སེམས་བསྐྱེད་དེ་རྒྱུད་ལ་ལྡན་
ནས་བཟུང་སྟེ། སྡིག་སྦྲང་ཞིག་ལའང་དེའི་བཟང་ཞིག་ཡོད་རྒྱུ་མ་རེད།
དེས་ནི་དུས་མཐའི་མེ་བཞིན་སྡིག་ཅན་རྣམས། །སྐད་ཅིག་གཅིག་གིས་ངེས་པར་སྲེག་
པར་བྱེད། །ཅེས་བྱང་ཆུབ་སྤྱོད་འཇུག་ཆེན་མོའི་ནང་ན་གསུངས་ཡོད་ནི་རེད། སྡིག་པ་
རིའི་རྒྱལ་བོ་རི་རབ་ལྟ་བུ་ཞིག་ཡོད་ཀྱང་། བསམ་པ་བྱང་ཆུབ་མཆོག་ཏུ་སེམས་བསྐྱེད་རྒྱུ་
ཡིན་ན། སྡིག་པ་རང་གིས་སྤྲང་། ཚོགས་རང་གིས་རྫོགས་པར་བཀའ་གདམས་པའི་བླ་
མ་རྣམས་ཀྱིས་གསུངས་ཡོད་ནི་རེད། བསོད་ནམས་དང་ཕན་ཡོན་ཞིག་ལའང་། བསམ་
པ་ཡག་པོ་ཞིག་སྐྱེས་ན་དེའི་བཟང་ཞིག་མེད་ཀི འདི་ནི་གང་ཟག་མཆོག་དམན་རབ་
འབྲིང་སུ་ཞིག་གི་རྒྱུད་ན་ཡོད་ཀྱང་། ངོ་མ་ཅན་གྱི་ཆོས་པ་ཡིན་ནི་རེད། དེ་བཞིན་དུ་ཐེག་
པ་ཆེན་པོ་བ་ཡིན་ནི་རེད། བྱང་ཆུབ་སེམས་དཔའ་ཡིན་ནི་རེད། དེ་ལྟ་བུའི་བྱང་ཆུབ་ཀྱི་
སེམས་ལ་སོགས་པ་མེད་པའི་བསམ་པ་ངན་པ་ཅན་ཞིག་ཡིན་ན། བླ་མ་རེད་ཅེས་བཤད་
མ་བཤད་མེད་གི ཐོབ་མངའ་ཐང་མཐོ་མ་མཐོ་མེད་གི དེའི་མིང་ལ་ཆོས་པ་དང་ནང་
བ་སངས་རྒྱས་བ་ཐེག་པ་ཆེན་པོའི་གང་ཟག་ཟེར་དགོས་རྒྱུ་དཀའ་མོ་འདྲ་ཡིན་ནི་རེད།
སངས་རྒྱས་ཀྱི་ཆོས་ཀྱི་ནང་ལ་གཏུགས་ཡོང་ན། དེ་ཡིན་ནས་བཟུང་སྟེ་ད་འདི་འདྲའི་

སྐྱིད་སྡུག་གི་ལམ་འཕྲེང་མང་བོ་ཞིག་བརྒལ་ནས་འགྲོ་དགོས་པ་ལ་བསླུ་བ་ཡོད་ནི་མ་
རེད། དེའི་ཕྱིར་ན་བསམ་བློ་རེ་བཏང་འདང་རེ་བརྒྱབ་ནས་དགེ་བ་ཨེ་འགྲུབ་ལྟ་རྒྱུ་ནི་
གལ་ཆེ་བ་རེད། དེ་ནས་བསམ་པ་བྱང་ཆུབ་མཆོག་ཏུ་སེམས་བསྐྱེད་པ་འདི་ཐེག་པ་ཆེན་
པོའི་དགེ་བ་ཐམས་ཅད་ཀྱི་རྩ་བ་རེད། སངས་རྒྱས་ཀྱི་ཆོས་ཀྱི་སྒོ་མོ་བརྒྱ་ཁྲི་བཞི་སྟོང་
ཚུར་བསྡུས་ཡོང་རྒྱུ་ཅན་ཞིག་ཡིན་ནའང་། བསམ་པ་བཟང་བོ་ཞིག་དང་། བསམ་པ་བྱང་
ཆུབ་མཆོག་ཏུ་སེམས་བསྐྱེད་པ་འདི་ལས་ལྷག་པ་ཅང་ཡོད་ནི་མ་རེད།སེམས་བསྐྱེད་ཀྱི་
ངོ་བོ་དེ་ཅི་ལྟ་བུ་ཞིག་ཡིན་ནི་རེད་ཟེར་ན། སེམས་བསྐྱེད་ཀྱི་ངོ་བོ་ནི།
ད་སེམས་ཅན་ཐམས་ཅད་ཀུན་པོ་ལ་བདེ་བ་དང་ལྡན་སྡུག་བསྔལ་དང་བྲལ་བར་བྱ་བའི་
ཆེད་དུ་ངས་སངས་རྒྱས་ཀྱི་གོ་འཕང་ཞིག་བསྒྲུབ་བསམ་ནི་འདྲ་འདྲ། སེམས་ཅན་ཀུན་
པོ་ནུབ་བདེ་བ་ཅན་གྱི་ཞིང་ཁམས་ལ་སྐྱེ་བར་བྱ་བའི་ཆེད་དུ་ངས་བདེ་བ་ཅན་གྱི་རྒྱུ་བཞི་
འདི་བསྒྲུབ་བསམ་ནི་དེ་འདྲ་ཞིག་རེད། དེ་ཡང་གློ་བུར་དུ་སྐྱེ་ཡོང་ནི་མ་རེད་ད། ཐོག་
མར་སྙིང་རྗེ་ཟེར་རྒྱུ་དེ་སེམས་ཅན་མཆོག་དམན་རབ་འབྲིང་སུ་ཞིག་ཡིན་ནའང་། རང་
གི་སྟེང་ལ་བསམ་བློ་ཞིག་བཏང་ནས་རང་ལ་བདེ་བ་ཡོད་ན་བཟང་གི་སྡུག་བསྔལ་ཡོད་
ན་མི་བཟང་གི་བསམ་ནས་འདང་བརྒྱབ་ན། སེམས་ཅན་རྣམས་ཀྱང་དེ་ལྟ་བུ་ཁོ་ན་ཡིན་
ཏེ། ཐ་ན་སྲོག་ཆགས་གྲོག་མ་ཡན་ཆད་ཀྱིས་གན་ཞིག་ན་ལྷུང་འགྲོ་ས་ཞིག་ཡོད་ནའང་།
དེ་ལ་ཕར་གཡོན་ཚུར་གཡོན་འདྲ་བྱས་ནས་བདེ་སྡུག་འདོར་ལེན་བྱེད་ཀོ་ནི་རེད། དེས་
ན་འུ་ཅག་སུ་དང་སུ་ཡིན་ཀྱང་འདྲ་འདྲ་རེད། དེའི་ཕྱིར་ན་སེམས་ཅན་ཐམས་ཅད་ཀུན་པོ་
ཡང་སྙིང་རྗེ་རང་དང་འདྲ་བ་ཞིག་མ་གཏོགས་ཅང་ཡོད་ནི་མ་རེད།
ཐམས་ཅད་པོ་ལ་ཡང་བདེ་བ་དང་ལྡན་ན་སྡུག་བསྔལ་དང་བྲལ་ན་བསམ་ནས་བྱམས་
པ་དང་སྙིང་རྗེ་ཡག་པོ་རེ་རྒྱུད་ལ་ཨེ་སྐྱེ་ལྟོས། སེམས་ཅན་ཐམས་ཅད་པོ་བདེ་བའི་ལམ་

བསམ་པ་བཟང་བོ་རེ་ཨེ་སྐེ་ལྟ་རྒྱུ་གལ་ཆེ་བ་རེད། ད་དེ་བསམ་པ་བྱང་ཆུབ་མཆོག་ཏུ་
སེམས་བསྐྱེད་པ་རེད། དགེ་བ་གང་དང་གང་བསྒྲུབ་རྒྱུ་ཅན་ཞིག་ཡིན་ནའང་མེད་དུ་མི་
རུང་བའི་ཆོས་གཅིག་ཡིན་ནི་རེད། དེ་ནས་རྒྱུ་བཞི་བ་བདེ་བ་ཅན་དུ་སྐྱེ་བའི་སྨོན་ལམ་
འདེབས་པ་རེད། རྒྱུན་དུ་ཡང་ནུབ་བདེ་བ་ཅན་གྱི་ཞིང་ཁམས་ལ་སྐྱེ་སོང་ན་བསམ་སྟེ་
སྨོན་ལམ་ཐོབས། བདེ་སྨོན་དང་བཟང་སྤྱོད་ལྟ་བུ་འདི་དག་ནི་ཤེས་ནི་ཞིག་ཡིན་ན་ཐོན།
མི་ཤེས་ནི་ཞིག་ཡིན་ནའང་། འཇིག་རྟེན་འཁོར་བའི་གནས་ན་བདེ་སྐྱིད་ཞིག་མེད་པར་
འདང་བརྒྱབ་ནས་ཤེས་སུ་བཅུག་སྟེ། ཤི་མ་ཐག་ཏུ་བདེ་བ་ཅན་གྱི་ཞིང་ཁམས་ལ་སྐྱེས་
སོང་ན་སྙམ་པའི་འདུན་པ་རྩེ་གཅིག་ཏུ་གཏད་རྒྱུ་འདི་རེད། འཁོར་བའི་གནས་འདིར་
ཞེན་ཆགས་ཧ་ཅང་ཆེན་པོ་ཞིག་སྐྱེ་ཉན་ནི་མ་རེད་མ་གཏོགས། ཡང་ཚུར་རོལ་འཁོར་
བའི་གནས་སུ་སྐྱེས་ཡོང་ནི་རེད།
དཔེར་ན་བྱ་ཞིག་ཡར་ནམ་མཁའ་འཕུར་སྐབས། དེའི་གཤོག་ངོས་ལ་རྡོ་ཞིག་བཏགས་
ན་མར་ལ་ལྷུང་རྒྱུ་རེད་མ་གཏོགས་ཡར་ལ་བདེ་མོ་ཞིག་འཕུར་ཐུབ་རྒྱུ་མ་རེད། དཔེ་དེ་
བཞིན་དུ་གཉེན་ཉེ་དུ་གྲོགས་དགའ་མཛའ་ལ་སོགས་པ་འདི་དག་ལྟ་བུ་རྣམས་ལ་ཆགས་
ཞེན་བྱེད་ཀི་བསྡད་ནས་བཟུང་སྟེ། བདེ་བ་ཅན་དུ་སྐྱེ་བ་ལ་གེགས་བྱེད་ནི་རེད། དེའི་
ཕྱིར་ན་འཁོར་བའི་གནས་འདི་ལ་ཅིག་མ་སྐྱེས་ན་བསམ་ནས་འཁོར་བའི་གནས་ལ་
ཆགས་ཞེན་སྤངས་པ་དང་། ནུབ་བདེ་བ་ཅན་གྱི་ཞིང་ཁམས་ལ་སྐྱེས་སོང་ན་བསམ་ནས་
དད་པ་དང་འདུན་པ་རྩེ་གཅིག་ཏུ་འཇོག་རྒྱུ་དེ་སྤྱིར་ན་གལ་ཆེ། ནང་སྒོས་ཡང་ནི་ཤི་ཁར་
དེ་འདྲའི་བསམ་བློ་རེ་གཏོང་ཐུབ་རྒྱུ་ཅན་ཞིག་ཡིན་ན། མགོན་པོ་འོད་དཔག་མེད་འཁོར་
དང་བཅས་པའི་ཞལ་མཇལ་གསུང་ཐོས་ནས། བདེ་བ་ཅན་གྱི་ཞིང་ཁམས་ལ་ངེས་པར་
ན་ཁྲིད་འགྲོ་བ་ཡིན་ནི་རེད། དེ་ཡང་ཤི་ཁའི་གནས་སྐབས་ན་དྲན་ན། བར་དོའི་གནས་

སྐབས་ན་དྲན་ནི་རེད། བར་དོའི་གནས་སྐབས་ནས་དྲན་རྒྱུ་ཞིག་ཡིན་ན། མགོན་པོ་
འོད་དཔག་མེད་འཁོར་དང་བཅས་པར་མཇལ་ནས་ནུབ་བདེ་བ་ཅན་དུ་སྐྱེ་བ་ལ་བསླུ་བ་
ནམ་ཡང་ཡོད་ནི་མ་རེད། དེས་ན་ཤི་ཁའི་མཚམས་སྦྱོར་དེ་ཧ་ཅང་གལ་ཆེ་བ་རེད། ཤི་
ཚུལ་དེ་ལ་ཡང་འདྲ་མི་འདྲ་མང་བོ་རེད། ལ་ལས་བསམ་བློ་གཏོན་ཁོམ་ཡོད་ཀི ལ་
ལས་བསམ་བློ་གཏོང་ཁོམ་མེད་གི གལ་ཏེ་བསམ་བློ་རེ་གཏོང་ཁོམ་ཡོད་ན། ད་བདེ་བ་
ཅན་དུ་སྐྱེ་བ་ལ་སྨོན་ལམ་ཐོབས། མགོན་པོ་འོད་དཔག་མེད་ལ་གསོལ་བ་འདྲ་ཐོབས་
དང༌། དགེ་བཤེས་པོ་ཏོ་བ་ཟེར་བ་བཀའ་གདམས་པའི་བླ་མ་ཞིག་གིས་ཤི་ཁ་དཀོན་
མཆོག་ལ་གསོལ་བ་བཏབ་སྟེ། བློ་སེམས་རྩེ་གཅིག་གི་ངང་ནས་ཤི་ཐུབ་རྒྱུ་ཅན་ཞིག་
ཡིན་ན། གཤེད་མ་བརྒྱ་ཡིས་རྒྱབ་ན་དེད། བརྒྱ་ཡིས་སྔོན་ནས་ཁྲིད་ཀྱང་། ངན་སོང་
གསུམ་ནས་སྐྱེ་མི་དགོས་ཁོ་ཐག་ཡིན་གསུངས་ཡོད་ནི་རེད། དེའི་ཕྱིར་ན་དཀོན་མཆོག་
ཀུན་འདུས་ཀྱི་ངོ་བོ་མགོན་པོ་འོད་དཔག་མེད་ལ་གསོལ་བ་ཐོབས་དང་དེའི་བཟང་ཞིག་
ཡོད་པ་མ་ཡིན་ནོ། །དགེ་བ་འདི་ཡིས་སྐྱེ་བོ་ཀུན། །བསོད་ནམས་ཡེ་ཤེས་ཚོགས་རྫོགས་
ནས།། བསོད་ནམས་ཡེ་ཤེས་ལས་བྱུང་བའི། །དམ་པ་སྐུ་གཉིས་ཐོབ་པར་ཤོག །
སླར་སྨྲས་པ།
ཀུན་ཉོན་འཁོར་བའི་ཚ་གདུང་བསིལ་བའི་སྨན། །
ཀུན་ནས་དགེ་བ་ཐར་བའི་འཇུག་ངོགས་སུ། །
ཀུན་ཀྱང་རྣམ་པར་བརྟེན་པ་དམ་པའི་ཆོས། །
ཀུན་ལས་ཆེས་ཟབ་ལམ་གྱི་གཅེས་ནོར་གསུམ། །

འོད་མཚན་དཔག་མེད་མགོན་གྱི་ཐུགས་བསྐྱེད་ལས། །
གཞལ་མེད་ཡོན་ཏན་བྱེ་བའི་རིན་ཆེན་གཏེར། །
འབད་མེད་བདེ་བླག་རྙེད་པའི་ཐབས་ཀྱི་མཆོག །
རྣམ་བཞིའི་རྒྱུ་ཚོགས་ཁོ་ནར་རྒྱལ་བས་བསྔགས། །
དེ་ལྟ་ན་ཡང་དམ་པའི་ཞལ་ལུང་དངོས། །
ཇི་བཞིན་འགོད་ལ་སྐྱེས་ཐོབ་མ་དམིགས་ཤིང་། །
སྦྱང་སྟོབས་ཤེས་རབ་ཕྲ་བའི་གཞན་དབང་གིས། །
ཉེས་འགལ་གང་མཆིས་ལྷ་དང་བླ་མར་འཆགས། །
འདིར་འབད་རྣམ་དཀར་ལས་ཀྱིས་འགྲོ་བ་ཀུན། །
འཇིགས་རུང་གཤིན་རྗེའི་ཁྲིམས་ལས་གཏན་ཕྱུང་སྟེ། །
ངེས་ལེགས་ཐར་བའི་ཞིང་མཆོག་བགྲོད་པ་ལ། །
ཕྱིར་མི་ལྡོག་པའི་དཔུང་གཉེན་བྱེད་པར་ཤོག །
ཅེས་བདེ་བ་ཅན་དུ་སྐྱེ་བའི་རྒྱུ་བཞི་དང་དམ་པ་གསུམ་གྱི་རྣམ་གཞག་འདི་ཉིད་ཉེ་བའི་ལོ་འགའི་ཡར་སྔོན་དུ་བླ་རུང་
ཆོས་ཀྱི་གྲོང་ཁྱེར་ནས་འོད་འཁོར་དང་སྒྲ་ཐག་རྣམས་ཀྱི་སྟེང་དུ་ཕབ་ནས་ཕྱོགས་ཕྱོགས་སུ་འགྲེམ་སྤེལ་གང་མང་བྱས་
པར་བརྟེན། ད་ལམ་ཡང་དམ་པའི་ཞལ་ལུང་ཇི་ལྟ་བ་བཞིན་ཡིག་ཐོག་ཏུ་ཕབ་ནས་བཀྲམ་པར་བྱས་ན་དགེ་མཚན་
ལྷག་པར་གསལ་བ་ལ་དམིགས་ཏེ། སྙོམ་ལས་པ་འོད་གསལ་ཀློང་ཡངས་སུ་འབོད་པས། ཐར་ལམ་གསལ་བའི་འོད་
སྣང་ཞེས་པའི་དེབ་ཆུང་དཀྱུས་གཅིག་ཏུ་ཟིན་ཐོར་བཀོད་ཅིང་མགོར་བདེ་སྨོན་དང་མཇུག་ཏུ་བཟང་སྤྱོད་ཀྱིས་བརྒྱན་
པར་བྱས་ནས་རྫོགས་པར་སྦྱར་བ་སྟེ། འདི་ཡང་རྒྱལ་བསྟན་རིན་པོ་ཆེ་ཕྱོགས་དུས་ཀུན་ཏུ་དར་ཞིང་རྒྱས་ལ་ཡུན་རིང་
དུ་གནས་ཏེ་ལུས་ཅན་རྣམས་ཀྱི་ཕན་བདེའི་དཔལ་ཡོན་མི་ཟད་པའི་རྒྱུ་རུ་སྨོན།

༄༅། །མཁས་གྲུབ་རཱ་ག་ཨ་སྱས་མཛད་པའི་རྣམ་
དག་བདེ་ཆེན་ཞིང་གི་སྨོན་ལམ་
བཞུགས་སོ། །
ཨོཾ་ཨ་མི་དྷེ་ཝ་ཨ་ཡུ་སིདྡྷི་ཧཱུྃཧཱུཾ་ཧྲཱི༔ འདི་ཉིད་ཆགས་མེད་ཐུགས་དམ་པའི་མཛོད། །ལག་པ་ན་ཡང་འབད་
ནས་བྲིས། །མང་པོ་འགའ་ལ་ཨེ་ཕན་བསམས། །དཔེ་གཅོད་འདོད་མི་གདའ་ན་གཡོར། །འདི་ལས་ཕན་ཡོན་ཆེ་བ་
མེད། །འདི་བས་ཟབ་པའི་གདམས་ངག་མེད། །ང་ཡི་ཆོས་ཀྱི་རྩ་བ་ཡིན། །རང་གར་མ་སྐྱུར་ཉམས་ལེན་འབུངས། །
འདི་ནི་མདོ་ལུགས་ཡིན་པའི་ཕྱིར། །ལུང་མ་ཐོབ་ཀྱང་འདོན་ནི་རུང་། ། ཨེ་མ་ཧོ། འདི་ནས་ཉི་མ་ནུབ་
ཀྱི་ཕྱོགས་རོལ་ན། །གྲངས་མེད་འཇིག་རྟེན་མང་བོའི་ཕ་རོལ་ན། །ཅུང་ཟད་སྟེང་
དུ་འཕགས་པའི་ཡུལ་ས་ན། །རྣམ་པར་དག་པའི་ཞིང་ཁམས་བདེ་བ་ཅན། །
བདག་གི་ཆུ་བར་མིག་གི་མི་མཐོང་ཡང་། །རང་སེམས་གསལ་བའི་ཡིད་ལ་ལམ་
མེར་གསལ། །དེ་ན་བཅོམ་ལྡན་རྒྱལ་བ་འོད་དཔག་མེད། །པདྨ་རཱ་གའི་མདོག་
ཅན་གཟི་བརྗིད་འབར། །དབུ་ལ་གཙུག་ཏོར་ཞབས་ལ་འཁོར་ལོ་སོགས། །
མཚན་བཟང་སོ་གཉིས་དཔེ་བྱད་བརྒྱད་ཅུས་སྤྲས། །ཞལ་གཅིག་ཕྱག་གཉིས་
མཉམ་བཞག་ལྷུང་བཟེད་འཛིན། །ཆོས་གོས་རྣམ་གསུམ་གསོལ་ཞིང་སྐྱིལ་ཀྲུང་
གིས། །པདྨ་སྟོང་ལྡན་ཟླ་བའི་གདན་སྟེང་དུ། །བྱང་ཆུབ་ཤིང་ལ་སྐུ་རྒྱབ་བརྟེན་

མཛད་དེ། །ཐུགས་རྗེའི་སྤྱན་གྱིས་རྒྱང་ནས་བདག་ལ་གཟིགས། །གཡས་སུ་བྱང་
ཆུབ་སེམས་དཔའ་སྤྱན་རས་གཟིགས། །སྐུ་མདོག་དཀར་པོ་ཕྱོག་གཡོན་པད་
དཀར་འཛིན། །གཡོན་དུ་བྱང་ཆུབ་སེམས་དཔའ་མཐུ་ཆེན་ཐོབ། །སྔོན་པོ་རྡོ་
རྗེས་མཚན་པའི་པདྨ་གཡོན། །གཡས་གཉིས་སྐྱབས་སྦྱིན་ཕྱག་རྒྱ་བདག་ལ་
བསྟན། །གཙོ་བོ་གསུམ་པོ་རི་རྒྱལ་ལྷུན་པོ་བཞིན། །ལྷང་ངེ་ལྷན་ནེ་ལྷམ་མེར་
བཞུགས་པའི་འཁོར། །བྱང་ཆུབ་སེམས་དཔའི་དགེ་སློང་བྱེ་བ་འབུམ། །ཀུན་
ཀྱང་གསེར་མདོག་མཚན་དང་དཔེ་བྱད་བརྒྱན། །ཆོས་གོས་རྣམ་གསུམ་གསོལ་
ཞིང་སེར་ལྟེམ་མེ། །མོས་གུས་ཕྱག་ལ་ཉེ་རིང་ཁྱད་མེད་ཕྱིར། །བདག་གི་སྒོ་
གསུམ་གུས་ཕྱག་འཚལ་ལོ། །ཆོས་སྐུ་སྣང་བ་མཐའ་ཡས་རིགས་ཀྱི་བདག །
ཕྱག་གཡས་འོད་ཟེར་ལས་སྤྲུལ་སྤྱན་རས་གཟིགས། །ཡང་སྤྲུལ་སྤྱན་རས་
གཟིགས་དབང་བྱེ་བ་བརྒྱ། །ཕྱག་གཡོན་འོད་ཟེར་ལས་སྤྲུལ་སྒྲོལ་མ་སྟེ། །ཡང་
སྤྲུལ་སྒྲོལ་མ་བྱེ་བ་ཕྲག་བརྒྱ་འགྱེད། །ཐུགས་ཀྱི་འོད་ཟེར་ལས་སྤྲུལ་པདྨ་
འབྱུང་།། ཡང་སྤྲུལ་ཨོ་རྒྱན་བྱེ་བ་ཕྲག་བརྒྱ་འགྱེད། །ཆོས་སྐུ་འོད་དཔག་མེད་ལ་
ཕྱག་འཚལ་ལོ། །སངས་རྒྱས་སྤྱན་གྱིས་ཉིན་མཚན་དུས་དྲུག་ཏུ། །སེམས་ཅན་
ཀུན་ལ་བརྩེ་བས་རྟག་ཏུ་གཟིགས། །སེམས་ཅན་ཀུན་གྱི་ཡིད་ལ་གང་དྲན་པའི།།
རྣམ་རྟོག་གང་འགྱུ་རྟག་ཏུ་ཐུགས་ཀྱིས་མཁྱེན། །སེམས་ཅན་ཀུན་གྱིས་ངག་ཏུ་
གང་སྨྲས་ཚིག །རྟག་ཏུ་མ་འདྲེས་སོ་སོར་སྙན་ལ་གསན། །ཀུན་མཁྱེན་འོད་
དཔག་མེད་ལ་ཕྱག་འཚལ་ལོ། །ཆོས་སྤངས་མཚམས་མེད་བྱས་པ་མ་གཏོགས་

པ། །ཁྱེད་ལ་དད་ཅིང་སྨོན་ལམ་བཏབ་ཚད་ཀུན། །བདེ་བ་ཅན་དེར་སྐྱེ་བའི་སྨོན་
ལམ་འགྲུབ། །བར་དོར་བྱོན་ནས་ཞིང་དེར་འདྲེན་པར་གསུངས། །འདྲེན་པ་འོད་
དཔག་མེད་ལ་ཕྱག་འཚལ་ལོ། །ཁྱེད་ཀྱི་སྐུ་ཚེ་བསྐལ་པ་གྲངས་མེད་དུ། །མྱ་ངན་
མི་འདའ་ད་ལྟ་མངོན་སུམ་བཞུགས། །ཁྱེད་ལ་རྩེ་གཅིག་གུས་པས་གསོལ་
བཏབ་ན། །ལས་ཀྱི་རྣམ་པར་སྨིན་པ་མ་གཏོགས་པའི། །ཚེ་ཟད་པ་ཡང་ལོ་བརྒྱ་
ཐུབ་པ་དང་། །དུས་མིན་འཆི་བ་མ་ལུས་བཟློག་པར་གསུངས། །མགོན་པོ་ཚེ་
དཔག་མེད་ལ་ཕྱག་འཚལ་ལོ།།སྟོང་གསུམ་འཇིག་རྟེན་རབ་འབྱམས་གྲངས་
མེད་པ། །རིན་ཆེན་གྱིས་བཀང་སྦྱིན་པ་བྱིན་པ་བས། །འོད་དཔག་མེད་པའི་
མཚན་དང་བདེ་བ་ཅན། །ཐོས་ནས་དད་པས་ཐལ་མོ་སྦྱར་བྱས་ན། །དེ་ནི་དེ་
བས་བསོད་ནམས་ཆེ་བར་གསུངས། །དེ་ཕྱིར་འོད་དཔག་མེད་ལ་གུས་ཕྱག་
འཚལ། །གང་ཞིག་འོད་དཔག་མེད་པའི་མཚན་ཐོས་ནས། །ཁ་ཞེ་མེད་པར་སྙིང་
ཁོང་རུས་པའི་གཏིང་། །ལན་གཅིག་ཙམ་ཞིག་དད་པ་སྐྱེས་པ་ན། །དེ་ནི་བྱང་
ཆུབ་ལམ་ལས་ཕྱིར་མི་ལྡོག །མགོན་པོ་འོད་དཔག་མེད་ལ་ཕྱག་འཚལ་ལོ། །
སངས་རྒྱས་འོད་དཔག་མེད་པའི་མཚན་ཐོས་ནས། །དེ་ནི་བྱང་ཆུབ་སྙིང་པོ་མ་
ཐོབ་བར། །བུད་མེད་མི་སྐྱེ་རིགས་ནི་བཟང་པོར་སྐྱེ། །ཚེ་རབས་ཀུན་ཏུ་ཚུལ་
ཁྲིམས་རྣམ་དག་འགྱུར། །བདེ་གཤེགས་འོད་དཔག་མེད་ལ་ཕྱག་འཚལ་ལོ། །
བདག་གི་ལུས་དང་ལོངས་སྤྱོད་དགེ་རྩར་བཅས། །དངོས་སུ་འབྱོར་བའི་མཆོད་
པ་ཅི་མཆིས་པ། །ཡིད་སྤྲུལ་བཀྲ་ཤིས་རྫས་རྟགས་རིན་ཆེན་བདུན། །གདོད་

ནས་གྲུབ་པ་སྟོང་གསུམ་འཇིག་རྟེན་གྱི། །གླིང་བཞི་རི་རབ་ཉི་ཟླ་བྱེ་བ་བརྒྱ། །ལྷ་
ཀླུ་མི་ཡི་ལོངས་སྤྱོད་ཐམས་ཅད་ཀུན། །བློ་ཡིས་བླངས་ཏེ་འོད་དཔག་མེད་ལ་
འབུལ། །བདག་ཕན་ཕྱིར་ཐུགས་རྗེས་སྟོབས་ཀྱིས་བཞེས། །ཕ་མས་ཐོག་དྲངས
བདག་སོགས་འགྲོ་ཀུན་གྱི། །ཐོག་མ་མེད་པའི་དུས་ནས་ད་ལྟའི་བར། །སྲོག་
བཅད་མ་བྱིན་བླངས་དང་མི་ཚངས་སྤྱོད། །ལུས་ཀྱི་མི་དགེ་གསུམ་པོ་མཐོལ་ལོ་
བཤགས། །རྫུན་དང་ཕྲ་མ་ཚིག་རྩུབ་ངག་འཁྱལ་པ། །ངག་གི་མི་དགེ་བཞི་པོ་
མཐོལ་ལོ་བཤགས། །བརྣབ་སེམས་གནོད་སེམས་ལོག་པར་ལྟ་བ་སྟེ། །ཡིད་ཀྱི་
མི་དགེ་གསུམ་པོ་མཐོལ་ལོ་བཤགས། །ཕ་མ་སློབ་དཔོན་དགྲ་བཅོམ་བསད་པ་
དང༌། །རྒྱལ་བའི་སྐུ་ལ་ངན་སེམས་སྐྱེས་པ་དང་། །མཚམས་མེད་ལྔ་ཡི་ལས་
བསགས་མཐོལ་ལོ་བཤགས། །དགེ་སློང་དགེ་ཚུལ་བསད་དང་བཙུན་མ་ཕབ། །
སྐུ་གཟུགས་མཆོད་རྟེན་ལྷ་ཁང་བཤིགས་ལ་སོགས། །ཉེ་བའི་མཚམས་མེད
སྡིག་བྱས་མཐོལ་ལོ་བཤགས། །དཀོན་མཆོག་ལྷ་ཁང་གསུང་རབ་རྟེན་གསུམ་
སོགས། །དཔང་ཞེས་ཚད་བཙུགས་མནའ་ཟོས་ལ་སོགས་པ། །ཆོས་སྤངས་ལས་
ངན་བསགས་པ་མཐོལ་ལོ་བཤགས། །ཁམས་གསུམ་སེམས་ཅན་བསད་ལས་
སྡིག་ཆེ་བ། །བྱང་ཆུབ་སེམས་དཔའ་རྣམས་ལ་སྐུར་བ་ཏབ། །དོན་མེད་སྡིག་ཆེན་
བསགས་པ་མཐོལ་ལོ་བཤགས། །དགེ་བའི་ཕན་ཡོན་སྡིག་པའི་ཉེས་དམིགས་
དང༌། །དམྱལ་བའི་སྡུག་བསྔལ་ཚེ་ཚད་ལ་སོགས་པ། །ཐོས་ཀྱང་མི་བདེན
བཤད་ཚོད་ཡིན་བསམས་པ། །མཚམས་མེད་ལྔ་བས་ཐུ་བའི་ལས་ངན་པ། །

ཐར་མེད་ལས་ངན་བསགས་པ་མཐོལ་ལོ་བཤགས། །ཕམ་པ་བཞི་དང་ལྷག་མ་
བཅུ་གསུམ་དང༌། །སྤང་ལྟུང་སོར་བཤགས་ཉེས་བྱས་སྡེ་ཚན་ལྔ། །སོ་ཐར་ཚུལ་
ཁྲིམས་འཆལ་བ་མཐོལ་ལོ་བཤགས། །ནག་པོའི་ཆོས་བཞི་ལྟུང་བ་ལྔ་ལྔ་
བརྒྱད།། བྱང་སེམས་བསླབ་པ་ཉམས་པ་མཐོལ་ལོ་བཤགས། །རྩ་ལྟུང་བཅུ་
བཞི་ཡན་ལག་སྦོམ་པོ་བརྒྱད། །གསང་སྔགས་དམ་ཚིག་ཉམས་པ་མཐོལ་ལོ་
བཤགས། །སྡོམ་པ་མ་ཞུས་མི་དགེའི་ལས་བྱས་པ། །མི་ཚངས་སྤྱོད་དང་ཆང་
འཐུང་ལ་སོགས་པ། །རང་བཞིན་ཁ་ན་མ་ཐོའི་སྡིག་པ་སྟེ། །སྡིག་པ་སྡིག་ཏུ་མ་
ཤེས་མཐོལ་ལོ་བཤགས། །སྐྱབས་སྡོམ་དབང་བསྐུར་ལ་སོགས་ཐོབ་ན་ཡང་། །
དེ་ཡི་སྡོམ་པ་དམ་ཚིག་བསྲུང་མ་ཤེས། །བཅས་པའི་ལྟུང་བ་ཕོག་པ་མཐོལ་ལོ་
བཤགས། །འགྱོད་པ་མེད་ན་བཤགས་པས་མི་འདག་པས། །སྔར་བྱས་སྡིག་པ་
ཁོང་དུ་དུག་སོང་ལྟར། །ངོ་ཚ་འཇིགས་སྐྲག་འགྱོད་པ་ཆེན་པོས་བཤགས། །ཕྱིན་
ཆད་སྡོམ་སེམས་མེད་ན་མི་འདག་པས། །ཕྱིན་ཆད་སྲོག་ལ་བབ་ཀྱང་མི་དགེའི་
ལས། །ད་ནས་མི་བགྱིད་སེམས་ལ་དམ་བཅའ་བཟུང་། །བདེ་གཤེགས་འོད་
དཔག་མེད་པ་སྲས་བཅས་ཀྱིས། །བདག་རྒྱུད་ཡོངས་དུ་དག་པར་བྱིན་གྱིས་
རློབས། །གཞན་གྱིས་དགེ་བ་བྱེད་པ་ཐོས་པའི་ཚེ། །དེ་ལ་ཕྲག་དོག་མི་དགའི་
སེམས་སྤངས་ནས། །སྙིང་ནས་དགའ་བས་རྗེས་སུ་ཡི་རང་ན། །དེ་ཡི་བསོད་
ནམས་མཉམ་དུ་ཐོབ་པར་གསུངས། །དེ་ཕྱིར་འཕགས་པ་རྣམས་དང་སོ་སྐྱེ
ཡིས།། དགེ་བ་གང་བསྒྲུབས་ཀུན་ལ་ཡི་རང་ངོ་། །བླ་མེད་བྱང་ཆུབ་མཆོག་ཏུ་

སེམས་བསྐྱེད་ནས། །འགྲོ་དོན་རྒྱ་ཆེན་མཛད་ལ་ཡི་རང་ངོ༌། །མི་དགེ་བཅུ་པོ་
སྤངས་པ་དགེ་བ་བཅུ། །གཞན་གྱི་སྲོག་བསྐྱབ་སྦྱིན་པ་གཏོང་བ་དང་། །སྡོམ་པ་
སྲུང་ཞིང་བདེན་པར་སྨྲ་བ་དང༌། །འཁོན་པ་སྡུམ་དང་ཞི་དུལ་དྲུང་པོར་སྨྲ། །དོན་
དང་ལྡན་པའི་གཏམ་བརྗོད་འདོད་པ་ཆུང༌། །བྱམས་དང་སྙིང་རྗེ་སྒོམ་ཞིང་ཆོས་
ལ་སྤྱོད། ། དགེ་བ་དེ་རྣམས་ཀུན་ལ་ཡི་རང་ངོ༌། །ཕྱོགས་བཅུའི་འཇིག་རྟེན་རབ་
འབྱམས་ཐམས་ཅད་ན། །རྫོགས་སངས་རྒྱས་ནས་རིང་པོར་མ་ལོན་པར། །དེ་
དག་རྣམས་ལ་ཆོས་ཀྱི་འཁོར་ལོ་ནི། །རྒྱ་ཆེན་མྱུར་དུ་བསྐོར་བར་བདག་གིས་
བསྐུལ། ། མངོན་ཤེས་ཐུགས་ཀྱིས་དེ་དོན་མཁྱེན་པར་གསོལ། །སངས་རྒྱས་
བྱང་སེམས་བསྟན་འཛིན་དགེ་བའི་བཤེས། །མྱ་ངན་འདའ་བར་བཞེད་ཀུན་དེ་
དག་ལ། །མྱ་ངན་མི་འདའ་བཞུགས་པར་གསོལ་བ་འདེབས། །འདིས་མཚོན་
བདག་གི་དུས་གསུམ་དགེ་བ་རྣམས། །འགྲོ་བ་སེམས་ཅན་ཀུན་གྱི་དོན་དུ་བསྔོ།།
ཀུན་ཀྱང་བླ་མེད་བྱང་ཆུབ་མྱུར་ཐོབ་ནས། །ཁམས་གསུམ་འཁོར་བ་དོང་ནས་
སྤྲུགས་གྱུར་ཅིག །དེ་ཡི་དགེ་བ་བདག་ལ་མྱུར་སྨིན་ནས། །ཚེ་འདིར་དུས་མིན་
འཆི་བ་བཅོ་བརྒྱད་ཞི། །ནད་མེད་ལང་ཚོ་རྒྱས་པའི་ལུས་སྟོབས་ལྡན། །དཔལ་
འབྱོར་འཛད་མེད་དབྱར་གྱི་གངྒཱ་ལྟར། །བདུད་དགྲའི་འཚེ་བ་མེད་ཅིང་དམ་ཆོས་
སྤྱོད། ། བསམ་པའི་དོན་ཀུན་ཆོས་ལྡན་ཡིད་བཞིན་འགྲུབ། །བསྟན་དང་འགྲོ་
ལ་ཕན་ཐོགས་རྒྱ་ཆེན་འགྲུབ། །མི་ལུས་དོན་དང་ལྡན་པ་འགྲུབ་པར་ཤོག །
བདག་དང་བདག་ལ་འབྲེལ་ཐོགས་ཀུན། །འདི་ནས་ཚེ་འཕོའི་གྱུར་མ་ཐོགས། །

སྤྲུལ་པའི་སངས་རྒྱས་འོད་དཔག་མེད། །དགེ་སློང་དགེ་འདུན་འཁོར་གྱིས་
བསྐོར། །མདུན་དུ་མངོན་སུམ་འབྱོན་པར་ཤོག །དེ་མཐོང་ཡིད་དགའ་སྣང་བ་
སྐྱིད། །ཤི་བའི་སྡུག་བསྔལ་མེད་པར་ཤོག །བྱང་ཆུབ་སེམས་དཔའ་མཆེད་
བརྒྱད་ནི། །རྫུ་འཕྲུལ་སྟོབས་ཀྱིས་ནམ་མཁར་བྱོན། །བདེ་བ་ཅན་དུ་འགྲོ་བ་
ཡི།། ལམ་སྟོན་ལམ་སྣ་འདྲེན་པར་ཤོག །ངན་སོང་སྡུག་བསྔལ་བཟོད་བླག་
མེད།། ལྷ་མིའི་བདེ་སྐྱིད་མི་རྟག་འགྱུར། །དེ་ལ་སྐྲག་སེམས་སྐྱེ་བར་ཤོག །ཐོག་
མ་མེད་ནས་ད་ལྟའི་བར། །འཁོར་བ་འདི་ན་ཡུན་རེ་རིང༌། །དེ་ལ་སྐྱོ་བ་སྐྱེ་བར་
ཤོག །མི་གནས་མི་རུ་སྐྱེ་ཆོག་ཀྱང་། །སྐྱེ་རྒ་ན་འཆི་གྲངས་མེད་མྱོང་། །དུས་ངན་
སྙིགས་མར་བར་ཆད་མང་། །མི་དང་ལྷ་ཡི་བདེ་སྐྱིད་འདི། །དུག་དང་འདྲེས་པའི་
ཟས་བཞིན་དུ། །འདོད་པ་སྤུ་ཙམ་མེད་པར་ཤོག ། ཉེ་དུ་ཟས་ནོར་མཐུན་
གྲོགས་རྣམས། །མི་རྟག་སྒྱུ་མ་རྨི་ལམ་བཞིན། །ཆགས་ཞེན་སྤུ་ཙམ་མེད་པར་
ཤོག །ས་ཆ་ཡུལ་རིས་ཁང་ཁྱིམ་རྣམས། །རྨི་ལམ་ཡུལ་གྱི་ཁང་ཁྱིམ་ལྟར། །
བདེན་པར་མ་གྲུབ་ཤེས་པར་ཤོག །ཐར་མེད་འཁོར་བའི་རྒྱ་མཚོ་ལས། །ཉེས་
ཆེན་བཙོན་ནས་ཐར་བ་བཞིན། །བདེ་བ་ཅན་གྱི་ཞིང་ཁམས་སུ། །ཕྱི་ལྟས་མེད་
པར་འབྲོས་པར་ཤོག །ཆགས་ཞེན་འཁྲི་བ་ཀུན་བཅད་ནས། །བྱ་རྒོད་རྙི་ནས་
ཐར་བ་བཞིན། །ནུབ་ཀྱི་ཕྱོགས་ཀྱི་ནམ་མཁའ་ལ། །འཇིག་རྟེན་ཁམས་ནི་
གྲངས་མེད་པ། །སྐད་ཅིག་ཡུད་ལ་བགྲོད་བྱས་ནས། །བདེ་བ་ཅན་དུ་ཕྱིན་པར་
ཤོག །དེ་རུ་སངས་རྒྱས་འོད་དཔག་མེད། །མངོན་སུམ་བཞུགས་པའི་ཞལ་

མཐོང་ནས། །སྒྲིབ་པ་ཐམས་ཅད་དག་པར་ཤོག །སྐྱེ་གནས་བཞི་ཡི་མཆོག་གྱུར་
པ། །མེ་ཏོག་པདྨའི་སྙིང་པོ་ལ། །བརྫུས་ཏེ་སྐྱེ་བ་ལེན་པར་ཤོག །སྐད་ཅིག་ཉིད་
ལ་ལུས་རྫོགས་ནས། །མཚན་དཔེ་ལྡན་པའི་ལུས་ཐོབ་ཤོག །མི་སྐྱེ་དོགས་པའི་
ཚེ་ཚོམ་གྱིས། །ལོ་གྲངས་ལྔ་བརྒྱའི་བར་དག་ཏུ། །ནང་དེར་བདེ་སྐྱིད་ལོངས་
སྤྱོད་ལྡན། །སངས་རྒྱས་གསུང་ནི་ཐོས་ན་ཡང་། །མེ་ཏོག་ཁ་ནི་མི་ཕྱེ་བས། །
སངས་རྒྱས་ཞལ་འཇལ་ཕྱི་བའི་སྐྱོན། །དེ་འདྲ་བདག་ལ་མི་འབྱུང་ཤོག །སྐྱེ་མ་
ཐག་ཏུ་མེ་ཏོག་ཕྱེ། །འོད་དཔག་མེད་པའི་ཞལ་མཐོང་ཤོག །བསོད་ནམས་
སྟོབས་དང་རྫུ་འཕྲུལ་གྱིས། །ལག་པའི་མཐིལ་ནས་མཆོད་པའི་སྤྲིན། །བསམ་
མི་ཁྱབ་པར་སྤྲོས་བྱས་ནས། །སངས་རྒྱས་འཁོར་བཅས་མཆོད་པར་ཤོག །དེ་ཚེ་
དེ་བཞིན་གཤེགས་པ་དེས། །ཕྱག་གཡས་བརྐྱངས་ནས་མགོ་ལ་བཞག །བྱང་
ཆུབ་ལུང་བསྟན་ཐོབ་པར་ཤོག །ཟབ་དང་རྒྱ་ཆེའི་ཆོས་ཐོས་ནས། །རང་རྒྱུད་
སྨིན་ཅིང་གྲོལ་བར་ཤོག །སྤྱན་རས་གཟིགས་དང་མཐུ་ཆེན་ཐོབ། །རྒྱལ་སྲས་ཐུ་
བོ་རྣམ་གཉིས་ཀྱིས། །བྱིན་གྱིས་བརླབས་ཤིང་རྗེས་བཟུང་ཤོག །ཉིན་རེ་བཞིན་
དུ་ཕྱོགས་བཅུ་ཡི། །སངས་རྒྱས་བྱང་སེམས་དཔག་མེད་པ། །འོད་དཔག་མེད་པ་
མཆོད་པ་དང༌། ཞིང་དེར་བལྟ་ཕྱིར་འབྱོན་པའི་ཚེ། །དེ་དག་ཀུན་ལ་བསྙེན་
བཀུར་ཞིང་། །ཆོས་ཀྱི་བདུད་རྩི་ཐོབ་པར་ཤོག །རྫུ་འཕྲུལ་ཐོགས་པ་མེད་པ་
ཡིས། །མངོན་དགའི་ཞིང་དང་དཔལ་ལྡན་ཞིང་། །ལས་རབ་རྫོགས་དང་སྟུག་པོ་
བཀོད། །སྔ་དྲོ་དེ་དག་རྣམས་སུ་འགྲོ། །མི་བསྐྱོད་རིན་འབྱུང་དོན་ཡོད་གྲུབ།།

རྣམ་སྣང་ལ་སོགས་སངས་རྒྱས་ལ། །དབང་དང་བྱིན་རླབས་སྡོམ་པ་ཞུ། །མཆོད་
པ་དུ་མས་མཆོད་བྱས་ནས། །དགོང་མོ་བདེ་བ་ཅན་ཉིད་དུ། །དཀའ་ཚེགས་
མེད་པར་སླེབ་པར་ཤོག །ཕོ་ཊ་ལ་དང་ལྕང་ལོ་ཅན། །རྔ་ཡབ་གླིང་དང་ཨོ་རྒྱན་
ཡུལ། །སྤྲུལ་སྐུའི་ཞིང་ཁམས་བྱེ་བ་བརྒྱར། །སྤྱན་རས་གཟིགས་དང་སྒྲོལ་
མ་དང༌། །ཕྱག་རྡོར་པད་འབྱུང་བྱེ་བ་བརྒྱ། །མཇལ་ཞིང་མཆོད་པ་རྒྱ་མཚོས་
མཆོད། །དབང་དང་གདམས་ངག་ཟབ་མོ་ཞུ། །མྱུར་དུ་རང་གནས་བདེ་ཆེན་
ཞིང་། །ཐོགས་པ་མེད་པར་ཕྱིན་པར་ཤོག །ཤུལ་གྱི་ཉེ་དུ་གྲྭ་སློབ་སོགས། །ལྷ་ཡི་
མིག་གིས་གསལ་བར་མཐོང་། །སྲུང་སྐྱོབ་བྱིན་གྱིས་རློབ་བྱེད་ཅིང༌། །འཆི་དུས་
ཞིང་དེར་ཁྲིད་པར་ཤོག །བསྐལ་བཟང་འདི་ཡི་བསྐལ་པའི་ཡུན། །བདེ་བ་ཅན་
གྱི་ཞག་གཅིག་སྟེ༑ ༑བསྐལ་པ་གྲངས་མེད་འཆི་བ་མེད། །རྟག་ཏུ་ཞིང་དེ་འཛིན་
པར་ཤོག །བྱམས་པ་ནས་བཟུང་མོས་པའི་བར། །བསྐལ་བཟང་འདི་ཡི་སངས་
རྒྱས་རྣམས། །འཇིག་རྟེན་འདི་ན་ནམ་འབྱོན་ཚེ། །རྫུ་འཕྲུལ་སྟོབས་ཀྱིས་འདིར་
འོངས་ནས། །སངས་རྒྱས་མཆོད་ཅིང་དམ་ཆོས་ཉན། །སླར་ཡང་བདེ་ཆེན་ཞིང་
ཁམས་སུ། །ཐོགས་པ་མེད་པར་འགྲོ་བར་ཤོག །སངས་རྒྱས་བྱེ་བ་ཁྲག་ཁྲིག་
བརྒྱ་སྟོང་ཕྲག །བརྒྱད་ཅུ་རྩ་གཅིག་སངས་རྒྱས་ཞིང་ཀུན་གྱི། །ཡོན་ཏན་བཀོད་
པ་ཐམས་ཅད་གཅིག་བསྡོམས་པ། །ཞིང་ཁམས་ཀུན་ལས་ཁྱད་འཕགས་བླ་ན་
མེད། །བདེ་བ་ཅན་གྱི་ཞིང་དེར་སྐྱེ་བར་ཤོག །རིན་ཆེན་ས་གཞི་ཁོད་སྙོམས་ལག་
མཐིལ་ལྟར། །ཡངས་ཤིང་རྒྱ་ཆེ་གསལ་ཞིང་འོད་ཟེར་འབར། །མནན་ན་ནེམ་

ཞིང་བཏེགས་ན་སྤར་བྱེད་པ། །བདེ་འཇམ་ཡངས་པའི་ཞིང་དེར་སྐྱེ་བར་ཤོག །
རིན་ཆེན་དུ་མ་ལས་གྲུབ་དཔག་བསམ་ཤིང་། །ལོ་མ་དར་ཟབ་འབྲས་བུ་རིན་
ཆེན་བརྒྱན། །དེ་སྟེང་སྤྲུལ་པའི་བྱ་ཚོགས་སྐད་སྙན་སྒྲས། །ཟབ་དང་རྒྱ་ཆེའི་ཆོས་
ཀྱི་སྒྲ་རྣམས་སྒྲོག །ངོ་མཚར་ཆེན་པོའི་ཞིང་དེར་སྐྱེ་བར་ཤོག །སྤོས་ཆུའི་ཆུ་ཀླུང་
ཡན་ལག་བརྒྱད་ལྡན་མང་། །དེ་བཞིན་བདུད་རྩིའི་ཁྲུས་ཀྱི་རྫིང་བུ་རྣམས། །རིན་
ཆེན་སྣ་བདུན་ཐེམ་སྐས་ཕ་གུས་བསྐོར། །མེ་ཏོག་པདྨ་དྲི་ཞིམ་འབྲས་བུར་ལྡན།།
པདྨའི་འོད་ཟེར་དཔག་ཏུ་མེད་པ་འཕྲོ། །འོད་ཟེར་རྩེ་ལ་སྤྲུལ་པའི་སངས་རྒྱས་
བརྒྱན། །ཡ་མཚན་ཆེན་པོའི་ཞིང་དེར་སྐྱེ་བར་ཤོག །མི་ཁོམ་བརྒྱད་དང་ངན་
སོང་སྒྲ་མི་གྲག །ཉོན་མོངས་དུག་ལྔ་དུག་གསུམ་ནད་དང་གདོན། །དགྲ་དང་
དབུལ་ཕོངས་འཐབ་རྩོད་ལ་སོགས་པ། །སྡུག་བསྔལ་ཐམས་ཅད་ཞིང་དེར་ཐོས་
མ་མྱོང་། །བདེ་བ་ཆེན་པོའི་ཞིང་དེར་སྐྱེ་བར་ཤོག །བུད་མེད་མེད་ཅིང་མངལ་
ནས་སྐྱེ་བ་མེད། །ཀུན་ཀྱང་མེ་ཏོག་པདྨའི་སྦུབས་ནས་འཁྲུངས། །ཐམས་ཅད་
སྐུ་ལུས་ཁྱད་མེད་གསེར་གྱི་མདོག །དབུ་ལ་གཙུག་ཏོར་ལ་སོགས་མཚན་དཔེས་
བརྒྱན།། མངོན་ཤེས་ལྔ་དང་སྤྱན་ལྔ་ཀུན་ལ་མངའ། །ཡོན་ཏན་དཔག་མེད་ཞིང་
དེར་སྐྱེ་བར་ཤོག །རང་བྱུང་རིན་ཆེན་སྣ་ཚོགས་གཞལ་ཡས་ཁང་། །ཅི་འདོད་
ལོངས་སྤྱོད་ཡིད་ལ་དྲན་པས་འབྱུང་། །རྩོལ་སྒྲུབ་མི་དགོས་དགོས་འདོད་ལྷུན་
གྱིས་གྲུབ། །ང་ཁྱོད་མེད་ཅིང་བདག་ཏུ་འཛིན་པ་མེད། །གང་འདོད་མཆོད་སྤྲིན་
ལག་པའི་མཐིལ་ནས་འབྱུང༌། །ཐམས་ཅད་བླ་མེད་ཐེག་ཆེན་ཆོས་ལ་སྤྱོད། །

བདེ་སྐྱིད་ཀུན་འབྱུང་ཞིང་དེར་སྐྱེ་བར་ཤོག །དྲི་ཞིམ་རླུང་གིས་མེ་ཏོག་ཆར་ཆེན་
འབེབས། ། ཤིང་དང་ཆུ་ཀླུང་མདྨོ་ཐམས་ཅད་ལས། །ཡིད་དུ་འོང་བའི་གཟུགས་
སྒྲ་དྲི་རོ་རེག །ལོངས་སྤྱོད་མཆོད་པའི་སྤྲིན་ཕུང་རྟག་ཏུ་འབྱུང་། །བུད་མེད་མེད་
ཀྱང་སྤྲུལ་པའི་ལྷ་མོའི་ཚོགས། །མཆོད་པའི་ལྷ་མོ་དུ་མས་རྟག་ཏུ་མཆོད། །
འདུག་པར་འདོད་ཚེ་རིན་ཆེན་གཞལ་ཡས་ཁང༌། །ཉལ་བར་འདོད་ཚེ་རིན་ཆེན་
ཁྲི་བཟང་སྟེང༌། །དར་ཟབ་དུ་མའི་མལ་སྟན་སྔས་དང་བཅས། །བྱ་དང་ལྗོན་ཤིང་
ཆུ་ཀླུང་རོལ་མོ་སོགས། །ཐོས་པར་འདོད་ཚེ་སྙན་པའི་ཆོས་སྒྲ་སྒྲོག །མི་འདོད་ཚེ་
ན་རྣ་བར་སྒྲ་མི་གྲག །བདུད་རྩིའི་རྫིང་བུ་ཆུ་ཀླུང་དེ་རྣམས་ཀྱང་། །དྲོ་གྲང་གང་
འདོད་དེ་ལ་དེ་ལྟར་འབྱུང་། །ཡིད་བཞིན་འགྲུབ་པའི་ཞིང་དེར་སྐྱེ་བར་ཤོག །
ཞིང་དེར་རྫོགས་པའི་སངས་རྒྱས་འོད་དཔག་མེད། །བསྐལ་པ་གྲངས་མེད་མྱ་
ངན་མི་འདའ་བཞུགས། །དེ་སྲིད་དེ་ཡི་ཞབས་འབྲིང་བྱེད་པར་ཤོག །ནམ་ཞིག་
འོད་དཔག་མེད་དེ་ཞི་བར་གཤེགས། །བསྐལ་བ་གངྒཱའི་ཀླུང་གི་བྱེ་མ་སྙེད། །
གཉིས་ཀྱི་བར་དུ་བསྟན་པ་གནས་པའི་ཚེ། །རྒྱལ་ཚབ་སྤྱན་རས་གཟིགས་དང་
མི་འབྲལ་ཞིང་། །དེ་ཡི་ཡུན་ལ་དམ་ཆོས་འཛིན་པར་ཤོག །སྲོད་ལ་དམ་ཆོས་
ནུབ་པའི་ཐོ་རངས་ལ། །སྤྱན་རས་གཟིགས་དེ་མངོན་པར་སངས་རྒྱས་ནས། །
སངས་རྒྱས་འོད་ཟེར་ཀུན་ནས་འཕགས་པ་ཡི། །དཔལ་བརྩེགས་རྒྱལ་པོ་ཞེས་
བྱར་གྱུར་པའི་ཚེ། །ཞལ་བལྟ་མཆོད་ཅིང་དམ་ཆོས་ཉན་པར་ཤོག །སྐུ་ཚེ་བསྐལ་
པ་བྱེ་བ་ཁྲག་ཁྲིག་ནི། །འབུམ་ཕྲག་དགུ་བཅུ་རྩ་དྲུག་བཞུགས་པའི་ཚེ། །རྟག་

ཏུ་ཞབས་འབྲིང་བསྙེན་བཀུར་བྱེད་པ་དང་། །མི་བརྗེད་གཟུངས་ཀྱིས་དམ་ཆོས་
འཛིན་པར་ཤོག །མྱ་ངན་འདས་ནས་དེ་ཡི་བསྟན་པ་ནི། །བསྐལ་པ་དུང་ཕྱུར་
དྲུག་དང་བྱེ་བ་ཕྲག །འབུམ་ཕྲག་གསུམ་གནས་དེ་ཚེ་ཆོས་འཛིན་ཅིང་། །མཐུ་
ཆེན་ཐོབ་དང་རྟག་ཏུ་མི་འབྲལ་ཤོག །དེ་ནས་མཐུ་ཆེན་ཐོབ་དེ་སངས་རྒྱས་ནས།།
དེ་བཞིན་གཤེགས་པ་རབ་ཏུ་བརྟན་པ་ནི། །ཡོན་ཏན་ནོར་བུ་བརྩེགས་པའི་རྒྱལ་
པོར་འགྱུར། །སྐུ་ཚེ་བསྟན་པ་སྤྱན་རས་གཟིགས་དང་མཉམ། །སངས་རྒྱས་དེ་
ཡི་རྟག་ཏུ་ཞབས་འབྲིང་བྱེད། །མཆོད་པས་མཆོད་ཅིང་དམ་ཆོས་ཀུན་འཛིན་
ཤོག ། དེ་ནས་བདག་གི་ཚེ་དེ་བརྗེས་མ་ཐག །ཞིང་ཁམས་དེའམ་དག་པའི་
ཞིང་གཞན་དུ། །བླ་མེད་རྫོགས་པའི་སངས་རྒྱས་ཐོབ་པར་ཤོག །རྫོགས་སངས་
རྒྱས་ནས་ཚེ་དཔག་མེད་པ་ལྟར། །མཚན་ཐོས་ཙམ་གྱིས་འགྲོ་ཀུན་སྨིན་ཅིང་
གྲོལ། ། སྤྲུལ་པ་གྲངས་མེད་འགྲོ་བ་འདྲེན་པ་སོགས། །འབད་མེད་ལྷུན་གྲུབ་
འགྲོ་དོན་དཔག་མེད་ཤོག །དེ་བཞིན་གཤེགས་པའི་ཚེ་དང་བསོད་ནམས་དང་།།
ཡོན་ཏན་ཡེ་ཤེས་གཟི་བརྗིད་ཚད་མེད་པ། །ཆོས་སྐུ་སྣང་བ་མཐའ་ཡས་འོད་
དཔག་མེད། །ཚེ་དང་ཡེ་ཤེས་དཔག་མེད་བཅོམ་ལྡན་འདས། །གང་ཞིག་ཁྱོད་ཀྱི་
མཚན་ནི་སུས་འཛིན་པ། །སྔོན་གྱི་ལས་ཀྱི་རྣམ་སྨིན་མ་གཏོགས་པ། །མེ་ཆུ་དུག་
མཚོན་གནོད་སྦྱིན་སྲིན་པོ་སོགས། །འཇིགས་པ་ཀུན་ལས་སྐྱོབ་པར་ཐུབ་པས་
གསུངས།། བདག་ནི་ཁྱེད་ཀྱི་མཚན་འཛིན་ཕྱག་འཚལ་བས། །འཇིགས་དང་
སྡུག་བསྔལ་ཀུན་ལས་བསྐྱབ་མཛད་གསོལ། །བཀྲ་ཤིས་ཕུན་སུམ་ཚོགས་པར་

བྱིན་གྱིས་རློབས། །སངས་རྒྱས་སྐུ་གསུམ་བརྙེས་པའི་བྱིན་རླབས་དང༌། །ཆོས་
ཉིད་མི་འགྱུར་བདེན་པའི་བྱིན་རླབས་དང༌། །དགེ་འདུན་མི་ཕྱེད་འདུན་པའི་བྱིན་
རླབས་ཀྱིས། །ཇི་ལྟར་སྨོན་ལམ་བཏབ་བཞིན་འགྲུབ་པར་ཤོག །དཀོན་མཆོག་
གསུམ་ལ་ཕྱག་འཚལ་ལོ། །ཏདྱ་ཐཱ། པཉྩུནྡྲི་ཡ་ཨ་ཝ་བོ་དྷ་ནི་སྭཱ་ཧཱ། སྨོན་ལམ་འགྲུབ་
པའི་གཟུངས་སོ། །དཀོན་མཆོག་གསུམ་ལ་ཕྱག་འཚལ་ལོ། །ན་མོ་མཉྫུ་ཤྲི་ཡེ། ན་
མཿསུ་ཤྲི་ཡེ། ན་མ་ཨུཏྟ་མ་ཤྲི་ཡེ་སྭཱ་ཧཱ། ཞེས་བརྗོད་ནས་ཕྱག་གསུམ་འཚལ་ན་འབུམ་ཐེར་དུ་
འགྱུར་བར་གསུངས། དེ་ནས་རབ་བརྒྱ་ཕྲག འབྲིང་ཅི་ནུས། ཐ་མ་ཡང་ཕྱག་བདུན་ཡན་འཚལ། རབ་འདི་
མ་ཆག་པ། འབྲིང་ལོ་ཟླ་ཙམ་མ་ཆག་པ། ཐ་མ་ནམ་སྐབས་སུ་ཁ་ནུབ་ཏུ་གྱུར་ནས་བདེ་བ་ཅན་གྱི་ཞིང་ཁམས་
ཡིད་ལ་དྲན་ཞིང་འོད་དཔག་མེད་ལ་ཐལ་མོ་སྦྱར་ཏེ་དད་པ་རྩེ་གཅིག་གིས་བཏོན་ན། ཚེ་འདིར་ཚེའི་བར་ཆད་
སེལ། ཕྱི་མ་བདེ་བ་ཅན་དུ་སྐྱེ་བར་ཐེ་ཚོམ་མེད་དེ། འོད་མདོ་ཞིང་བཀོད་མདོ་དང་། པདྨ་དཀར་པོ་འཆི་མེད་རྔ་
སྒྲ་སོགས་ཀྱི་དགོངས་པ་ཡིན། ཞེས་དགེ་སློང་རཱ་ག་ཨ་སྱས་སྦྱར་བས་འགྲོ་བ་སེམས་ཅན་མང་པོ་བདེ་བ་ཅན་
དུ་སྐྱེ་བའི་རྒྱུར་གྱུར་ཅིག །

༄༅། །འཕགས་པ་བཟང་པོ་སྤྱོད་པའི་སྨོན་ལམ་གྱི་
རྒྱལ་པོ་བཞུགས་སོ། །
༄༅། །རྒྱ་གར་སྐད་དུ། ཨཱརྱ་བྷ་དྲ་ཙརྱ་པྲ་ཎི་དྷཱ་ན་རཱ་ཛ། བོད་སྐད་དུ། འཕགས་
པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོ། འཕགས་པ་འཇམ་དཔལ་གཞོན
ནུར་གྱུར་པ་ལ་ཕྱག་འཚལ་ལོ། །ཇི་སྙེད་སུ་དག་ཕྱོགས་བཅུའི་འཇིག་རྟེན་
ན། །དུས་གསུམ་གཤེགས་པ་མི་ཡི་སེང་གེ་ཀུན། །བདག་གིས་མ་ལུས་དེ་དག་
ཐམས་ཅད་ལ། །ལུས་དང་ངག་ཡིད་དང་བས་ཕྱག་བགྱིའོ། །བཟང་པོ་སྤྱོད་པའི་
སྨོན་ལམ་སྟོབས་དག་གིས། །རྒྱལ་བ་ཐམས་ཅད་ཡིད་ཀྱི་མངོན་སུམ་དུ། །ཞིང་
གི་རྡུལ་སྙེད་ལུས་རབ་བཏུད་པ་ཡིས། །རྒྱལ་བ་ཀུན་ལ་རབ་ཏུ་ཕྱག་འཚལ་ལོ། །
རྡུལ་གཅིག་སྟེང་ན་རྡུལ་སྙེད་སངས་རྒྱས་རྣམས།། སངས་རྒྱས་སྲས་ཀྱི་དབུས་
ན་བཞུགས་པ་དག །དེ་ལྟར་ཆོས་ཀྱི་དབྱིངས་རྣམས་མ་ལུས་པ། ། ཐམས་
ཅད་རྒྱལ་བ་དག་གིས་གང་བར་མོས། །དེ་དག་བསྔགས་པ་མི་ཟད་རྒྱ་མཚོ་
རྣམས། །དབྱངས་ཀྱི་ཡན་ལག་རྒྱ་མཚོའི་སྒྲ་ཀུན་གྱིས། །རྒྱལ་བ་ཀུན་གྱི་ཡོན་
ཏན་རབ་བརྗོད་ཅིང་། །བདེ་བར་གཤེགས་པ་ཐམས་ཅད་བདག་གིས་བསྟོད། །
མེ་ཏོག་དམ་པ་ཕྲེང་བ་དམ་པ་དང༌། །སིལ་སྙན་རྣམས་དང་བྱུག་པ་གདུགས་
མཆོག་དང༌། །མར་མེ་མཆོག་དང་བདུག་སྤོས་དམ་པ་ཡིས། །རྒྱལ་བ་དེ་དག་

ལ་ནི་མཆོད་པར་བགྱི། །ན་བཟའ་དམ་པ་རྣམས་དང་དྲི་མཆོག་དང༌། ། ཕྱེ་མ་
ཕུར་མ་རི་རབ་མཉམ་པ་དང་། །བཀོད་པ་ཁྱད་པར་འཕགས་པའི་མཆོག་ཀུན་
གྱིས། །རྒྱལ་བ་དེ་དག་ལ་ནི་མཆོད་པར་བགྱི།། མཆོད་པ་གང་རྣམས་བླ་མེད་
རྒྱ་ཆེ་བ། །དེ་དག་རྒྱལ་བ་ཐམས་ཅད་ལ་ཡང་མོས། ། བཟང་པོ་སྤྱོད་ལ་དད་
པའི་སྟོབས་དག་གིས། །རྒྱལ་བ་ཀུན་ལ་ཕྱག་འཚལ་མཆོད་པར་བགྱི། །འདོད་
ཆགས་ཞེ་སྡང་གཏི་མུག་དབང་གིས་ནི། །ལུས་དང་ངག་དང་དེ་བཞིན་ཡིད་
ཀྱིས་ཀྱང༌། །སྡིག་པ་བདག་གིས་བགྱིས་པ་ཅི་མཆིས་པ། །དེ་དག་ཐམས་ཅད་
བདག་གིས་སོ་སོར་བཤགས། །ཕྱོགས་བཅུའི་རྒྱལ་བ་ཀུན་དང་སངས་རྒྱས་
སྲས། །རང་རྒྱལ་རྣམས་དང་སློབ་དང་མི་སློབ་དང༌། །འགྲོ་བ་ཀུན་གྱི་བསོད་
ནམས་གང་ལ་ཡང་། ། དེ་དག་ཀུན་གྱི་རྗེས་སུ་བདག་ཡི་རང་། །གང་རྣམས་
ཕྱོགས་བཅུའི་འཇིག་རྟེན་སྒྲོན་མ་རྣམས། །བྱང་ཆུབ་རིམ་པར་སངས་རྒྱས་མ་
ཆགས་བརྙེས། །མགོན་པ་དེ་དག་བདག་གིས་ཐམས་ཅད་ལ། །འཁོར་ལོ་བླ་ན་
མེད་པ་བསྐོར་བར་བསྐུལ། །མྱ་ངན་འདའ་སྟོན་གང་བཞེད་དེ་དག་ལ། །འགྲོ་
བ་ཀུན་ལ་ཕན་ཞིང་བདེ་བའི་ཕྱིར། །བསྐལ་པ་ཞིང་གི་རྡུལ་སྙེད་བཞུགས་པར་
ཡང་། །བདག་གིས་ཐལ་མོ་རབ་སྦྱར་གསོལ་བར་བགྱི། །ཕྱག་འཚལ་བ་དང་
མཆོད་ཅིང་བཤགས་པ་དང༌། །རྗེས་སུ་ཡི་རང་བསྐུལ་ཞིང་གསོལ་བ་ཡི། །
དགེ་བ་ཅུང་ཟད་བདག་གིས་ཅི་བསགས་པ། །ཐམས་ཅད་བདག་གིས་བྱང་
ཆུབ་ཕྱིར་བསྔོའོ། །འདས་པའི་སངས་རྒྱས་རྣམས་དང་ཕྱོགས་བཅུ་ཡི། །འཇིག་

རྟེན་དག་ན་གང་བཞུགས་མཆོད་པར་གྱུར། །གང་ཡང་མ་བྱོན་དེ་དག་རབ་མྱུར་
བར། །བསམ་རྫོགས་བྱང་ཆུབ་རིམ་པར་སངས་རྒྱས་སྤྱོན། །ཕྱོགས་བཅུ་ག་
ལའི་ཞིང་རྣམས་ཇི་སྙེད་པ། །དེ་དག་རྒྱ་ཆེར་ཡོངས་སུ་དག་པར་གྱུར། །བྱང་
ཆུབ་ཤིང་དབང་དྲུང་གཤེགས་རྒྱལ་བ་དང༌། །སངས་རྒྱས་སྲས་ཀྱིས་རབ་ཏུ་
གང་བར་ཤོག །ཕྱོགས་བཅུའི་སེམས་ཅན་གང་རྣམས་ཇི་སྙེད་པ། །དེ་དག་རྟག་
ཏུ་ནད་མེད་བདེ་བར་གྱུར། །འགྲོ་བ་ཀུན་གྱི་ཆོས་ཀྱི་དོན་རྣམས་ནི། །མཐུན་
པར་གྱུར་ཅིང་རེ་བའང་འགྲུབ་པར་ཤོག །བྱང་ཆུབ་སྤྱོད་པ་དག་ནི་བདག་སྤྱོད་
ཅིང༌། །འགྲོ་བ་ཀུན་ཏུ་སྐྱེ་བ་དྲན་པར་གྱུར། །ཚེ་རབས་ཀུན་ཏུ་འཆི་འཕོ་སྐྱེ་བ་
ན། །རྟག་ཏུ་བདག་ནི་རབ་ཏུ་འབྱུང་བར་ཤོག །རྒྱལ་བ་ཀུན་གྱི་རྗེས་སུ་སློབ་
གྱུར་ཏེ། །བཟང་པོ་སྤྱོད་པ་ཡོངས་སུ་རྫོགས་བྱེད་ཅིང་། །ཚུལ་ཁྲིམས་སྤྱོད་པ་དྲི་
མེད་ཡོངས་དག་པ། །རྟག་ཏུ་མ་ཉམས་སྐྱོན་མེད་སྤྱོད་པར་ཤོག །ལྷ་ཡི་སྐད་དང་
ཀླུ་དང་གནོད་སྦྱིན་སྐད། །གྲུལ་བུམ་དག་དང་མི་ཡི་སྐད་རྣམས་དང་། །འགྲོ་བ་
ཀུན་གྱི་སྒྲ་རྣམས་ཇི་ཙམ་པར། །ཐམས་ཅད་སྐད་དུ་བདག་གིས་ཆོས་བསྟན་ཏོ།།
དེས་ཤིང་ཕ་རོལ་ཕྱིན་ལ་རབ་བརྩོན་ཏེ། །བྱང་ཆུབ་སེམས་ནི་ནམ་ཡང་བརྗེད་
མ་གྱུར། །སྡིག་པ་གང་རྣམས་སྒྲིབ་པར་གྱུར་པ་དག །དེ་དག་མ་ལུས་ཡོངས་སུ་
བྱང་བར་ཤོག །ལས་དང་ཉོན་མོངས་བདུད་ཀྱི་ལུས་རྣམས་ལས། །གྲོལ་ཞིང་
འཇིག་རྟེན་འགྲོ་བ་རྣམས་སུ་ཡང་། །ཇི་ལྟར་པདྨོ་ཆུས་མི་ཆགས་པ་བཞིན། །ཉི་
ཟླ་ནམ་མཁར་ཐོགས་པ་མེད་ལྟར་སྤྱད། །ཞིང་གི་ཁྱོན་དང་ཕྱོགས་རྣམས་ཅི་ཙམ་

པར། །ངན་སོང་སྡུག་བསྔལ་རབ་ཏུ་ཞི་བར་བྱེད། །བདེ་བ་དག་ལ་འགྲོ་བ་ཀུན་
འགོད་ཅིང་། །འགྲོ་བ་ཐམས་ཅད་ལ་ནི་ཕན་པར་སྤྱད། །བྱང་ཆུབ་སྤྱོད་པ་ཡོངས་
སུ་རྫོགས་སུ་བྱེད་ཅིང༌། །སེམས་ཅན་དག་གི་སྤྱོད་དང་མཐུན་པར་འཇུག །
བཟང་པོ་སྤྱོད་པ་དག་ནི་རབ་སྟོན་ཅིང་། །མ་འོངས་བསྐལ་པ་ཀུན་ཏུ་སྤྱོད་པར་
གྱུར། །བདག་གི་སྤྱོད་དང་མཚུངས་པར་གང་སྤྱོད་པ། །དེ་དག་དང་ནི་རྟག་ཏུ་
འགྲོགས་པར་ཤོག །ལུས་དང་ངག་རྣམས་དང་ནི་སེམས་ཀྱིས་ཀྱང་། །སྤྱོད་པ་
དག་དང་སྨོན་ལམ་གཅིག་ཏུ་སྤྱད། ། བདག་ལ་ཕན་པར་འདོད་པའི་གྲོགས་པོ་
དག །བཟང་པོ་སྤྱོད་པ་རབ་ཏུ་སྟོན་པ་རྣམས།། དེ་དག་དང་ཡང་རྟག་ཏུ་ཕྲད་པར་
ཤོག དེ་དག་བདག་གིས་ནམ་ཡང་ཡིད་མི་དབྱུང་། ། སངས་རྒྱས་སྲས་ཀྱིས་
བསྐོར་བའི་མགོན་པོ་རྣམས། །མངོན་སུམ་རྟག་ཏུ་བདག་གིས་རྒྱལ་བ་བལྟ། །
མ་འོངས་བསྐལ་པ་ཀུན་ཏུ་མི་སྐྱོ་བར། །དེ་དག་ལ་ཡང་མཆོད་པ་རྒྱ་ཆེར་བགྱི། །
རྒྱལ་བ་རྣམས་ཀྱི་དམ་པའི་ཆོས་འཛིན་ཅིང༌། །བྱང་ཆུབ་སྤྱོད་པ་ཀུན་ཏུ་སྣང་བར་
བྱེད། །བཟང་པོ་སྤྱོད་པ་རྣམ་པར་སྦྱོང་བ་ཡང་།མ་འོངས་བསྐལ་བ་ཀུན་ཏུ་སྤྱད་
པར་བགྱི། །སྲིད་པ་ཐམས་ཅད་དུ་ཡང་འཁོར་བ་ན། །བསོད་ནམས་ཡེ་ཤེས་དག་
ནི་མི་ཟད་བརྙེས། །ཐབས་དང་ཤེས་རབ་ཏིང་འཛིན་རྣམ་ཐར་དང༌། །ཡོན་ཏན་
ཀུན་གྱི་མི་ཟད་མཛོད་དུ་གྱུར། །རྡུལ་གཅིག་སྟེང་ན་རྡུལ་སྙེད་ཞིང་རྣམས་ཏེ། །
ཞིང་དེར་བསམ་གྱིས་མི་ཁྱབ་སངས་རྒྱས་རྣམས། །སངས་རྒྱས་སྲས་ཀྱི་དབུས་
ན་བཞུགས་པ་ལ། །བྱང་ཆུབ་སྤྱད་པ་སྤྱོད་ཅིང་བལྟ་བར་བགྱི། །དེ་ལྟར་མ་ལུས་

ཐམས་ཅད་ཕྱོགས་སུ་ཡང་། །སྐྲ་ཙམ་ཁྱོན་ལ་དུས་གསུམ་ཚད་སྙེད་ཀྱི།། སངས་
རྒྱས་རྒྱ་མཚོ་ཞིང་རྣམས་རྒྱ་མཚོ་དང༌། །བསྐལ་པ་རྒྱ་མཚོར་སྤྱོད་ཅིང་རབ་ཏུ་
འཇུག །གསུང་གཅིག་ཡན་ལག་རྒྱ་མཚོའི་སྒྲ་སྐད་ཀྱིས།། རྒྱལ་བ་ཀུན་དབྱངས་
ཡན་ལག་རྣམས་དག་པ། །འགྲོ་བ་ཀུན་གྱི་བསམ་པ་ཇི་བཞིན་དབྱངས།། སངས་
རྒྱས་གསུང་ལ་རྟག་ཏུ་འཇུག་པར་བགྱི། །དུས་གསུམ་གཤེགས་པའི་རྒྱལ་བ་
ཐམས་ཅད་དག །འཁོར་ལོའི་ཚུལ་རྣམས་རབ་ཏུ་བསྐོར་བ་ཡི། །དེ་དག་གི་ཡང་
གསུང་དབྱངས་མི་ཟད་ལ། །བློ་ཡི་སྟོབས་ཀྱིས་བདག་ཀྱང་རབ་ཏུ་འཇུག །མ་
འོངས་བསྐལ་པ་ཐམས་ཅད་འཇུག་པར་ཡང༌། །སྐད་ཅིག་གཅིག་གིས་བདག་
ཀྱང་འཇུག་པར་བགྱི། །གང་ཡང་བསྐལ་པ་དུས་གསུམ་ཚད་དེ་དག །སྐད་ཅིག་
ཆ་ཤས་ཀྱིས་ནི་ཞུགས་པར་སྤྱད། །དུས་གསུམ་གཤེགས་པ་མི་ཡི་སེངྒེ་གང༌། །
དེ་དག་སྐད་ཅིག་གཅིག་ལ་བདག་གིས་བལྟ། །རྟག་ཏུ་དེ་དག་གི་ནི་སྤྱོད་ཡུལ
ལ། །སྒྱུ་མར་གྱུར་པའི་རྣམ་ཐར་སྟོབས་ཀྱིས་འཇུག གང་ཡང་དུས་གསུམ་དག་
གི་ཞིང་བཀོད་པ། །དེ་དག་རྡུལ་གཅིག་སྟེང་དུ་མངོན་པར་བསྒྲུབ། །དེ་ལྟར་
མ་ལུས་ཕྱོགས་རྣམས་ཐམས་ཅད་དུ། །རྒྱལ་བ་དག་གི་ཞིང་རྣམས་བཀོད་ལ་
འཇུག །གང་ཡང་མ་བྱོན་འཇིག་རྟེན་སྒྲོན་མ་རྣམས། །བྱང་ཆུབ་རིམ་པར་འཚང་
རྒྱ་འཁོར་ལོ་བསྐོར། །མྱ་ངན་འདུས་པ་རབ་ཏུ་ཞི་མཐའ་སྟོན། །མགོན་པོ་ཀུན་
གྱི་དྲུང་དུ་བདག་མཆིའོ། །ཀུན་ཏུ་མྱུར་བའི་རྫུ་འཕྲུལ་སྟོབས་རྣམས་དང༌། །ཀུན་
ནས་སྒོ་ཡི་ཐེག་པའི་སྟོབས་དག་དང༌། །ཀུན་ཏུ་ཡོན་ཏན་སྤྱོད་པའི་སྟོབས་རྣམས་

དང་།། ཀུན་ཏུ་ཁྱབ་པ་བྱམས་པ་དག་གི་སྟོབས། །ཀུན་ནས་དགེ་བའི་བསོད་
རྣམས་སྟོབས་དག་དང༌། །ཆགས་པ་མེད་པར་གྱུར་པའི་ཡེ་ཤེས་སྟོབས། །ཤེས་
རབ་ཐབས་དང་ཏིང་འཛིན་སྟོབས་དག་གིས། །བྱང་ཆུབ་སྟོབས་རྣམས་ཡང་དག་
བསྒྲུབ་པར་བྱེད། །ལས་ཀྱི་སྟོབས་ནི་ཡོངས་སུ་དག་བྱེད་ཅིང༌། །ཉོན་མོངས་
སྟོབས་རྣམས་ཀུན་ཏུ་འཇོམས་པར་བྱེད། །བདུད་ཀྱི་སྟོབས་རྣམས་སྟོབས་མེད་
རབ་བྱེད་ཅིང་། །བཟང་པོ་སྤྱོད་པའི་སྟོབས་ནི་རྫོགས་པར་བགྱི། །ཞིང་རྣམས་
གྱ་མཚོ་རྣམ་པར་དག་བྱེད་ཅིང༌། །སེམས་ཅན་རྒྱ་མཚོ་དག་ནི་རྣམ་པར་སྒྲོལ། །
ཆོས་རྣམས་རྒྱ་མཚོ་རབ་ཏུ་མཐོང་བྱེད་ཅིང་། །ཡེ་ཤེས་རྒྱ་མཚོ་རབ་ཏུ་རྟོགས་
པར་བྱེད། །སྤྱོད་པ་རྒྱ་མཚོ་རྣམ་པར་དག་བྱེད་ཅིང་། །སྨོན་ལམ་རྒྱ་མཚོ་ཡོངས་
སུ་རྫོགས་པར་བྱེད། །སངས་རྒྱས་རྒྱ་མཚོ་རབ་ཏུ་མཆོད་བྱེད་ཅིང༌། །བསྐལ་
པ་རྒྱ་མཚོར་མི་སྐྱོ་སྤྱད་པར་བགྱི། །གང་ཡང་དུས་གསུམ་གཤེགས་པའི་རྒྱལ་
བ་ཡི། །བྱང་ཆུབ་སྤྱོད་པའི་སྨོན་ལམ་བྱེ་བྲག་རྣམས། །བཟང་པོ་སྤྱོད་པས་བྱང་
ཆུབ་སངས་རྒྱས་ནས། །དེ་ཀུན་བདག་གིས་མ་ལུས་རྫོགས་པར་བགྱི། །རྒྱལ་
བ་ཀུན་གྱི་སྲས་ཀྱི་ཐུ་བོ་པ། །གང་གི་མིང་ནི་ཀུན་ཏུ་བཟང་ཞེས་བྱ། །མཁས་
པ་དེ་དང་མཚུངས་པར་སྤྱད་པའི་ཕྱིར། །དགེ་བ་འདི་དག་ཐམས་ཅད་རབ་ཏུ་
བསྔོ། །ལུས་དང་ངག་དང་ཡིད་ཀྱང་རྣམ་དག་ཅིང༌། །སྤྱོད་པ་རྣམ་དག་ཞིང་
རྣམས་ཡོངས་དག་པ། །བསྔོ་བ་བཟང་པོ་མཁས་པ་ཅི་འདྲ་བ། །དེ་འདྲར་བདག་
ཀྱང་དེ་དང་མཚུངས་པར་ཤོག །ཀུན་ནས་དགེ་བ་བཟང་པོ་སྤྱད་པའི་ཕྱིར།།

འཇམ་དཔལ་གྱི་ནི་སྨོན་ལམ་སྤྱད་པར་བགྱི། །མ་འོངས་བསྐལ་པ་ཀུན་ཏུ་མི་
སྐྱོ་བར། །དེ་ཡི་བྱ་བ་མ་ལུས་རྫོགས་པར་བགྱི། །སྤྱོད་པ་དག་ནི་ཚད་ཡོད་མ་
གྱུར་ཅིག ཡོན་ཏན་རྣམས་ཀྱང་ཚད་བཟུང་མེད་པར་ཤོག །སྤྱོད་པ་ཚད་མེད་
པ་ལ་གནས་ནས་ཀྱང་། །དེ་དག་འཕྲུལ་པ་ཐམས་ཅད་འཚལ་བར་བགྱི། །ནམ་
མཁའི་མཐར་ཐུག་གྱུར་པ་ཇི་ཙམ་པར། །སེམས་ཅན་མ་ལུས་མཐའ་ཡང་དེ་
བཞིན་ཏེ། །ཇི་ཙམ་ལུས་དང་ཉོན་མོངས་མཐར་གྱུར་པ། །བདག་གི་སྨོན་ལམ་
མཐའ་ཡང་དེ་ཙམ་མོ། །གང་ཡང་ཕྱོགས་བཅུའི་ཞིང་རྣམས་མཐའ་ཡས་པ། །
རིན་ཆེན་བརྒྱན་ཏེ་རྒྱལ་བ་རྣམས་ལ་ཕུལ། །ལྷ་དང་མི་ཡི་བདེ་བའི་མཆོག་
རྣམས་ཀྱང་། །ཞིང་གི་རྡུལ་སྙེད་བསྐལ་པར་ཕུལ་བ་བས། །གང་གིས་བསྔོ་བའི་
རྒྱལ་པོ་འདི་ཐོས་ནས། བྱང་ཆུབ་མཆོག་གི་རྗེས་སུ་རབ་མོས་ཤིང་། །ལན་ཅིག་
ཙམ་ཡང་དད་པ་བསྐྱེད་པ་ན། །བསོད་ནམས་དམ་པའི་མཆོག་ཏུ་འདི་འགྱུར་
རོ།། གང་གིས་བཟང་སྤྱོད་སྨོན་ལམ་འདི་བཏབ་པས། །དེས་ནི་ངན་སོང་ཐམས་
ཅད་སྤོང་བར་འགྱུར། །དེས་ནི་གྲོགས་པོ་ངན་པ་སྤངས་པ་ཡིན། །སྣང་བ་བཐའ་
ཡས་དེ་ཡང་དུས་མྱུར་མཐོང་། །དེ་དག་རྙེད་པ་རབ་རྙེད་བདེ་བར་འཚོ། །མི་ཚེ་
འདིར་ཡང་དེ་དག་ལེགས་པར་འོང་། །ཀུན་ཏུ་བཟང་པོ་དེ་ཡང་ཅི་འདྲ་བར། །དེ་
དག་རིང་པོར་མི་ཐོགས་དེ་བཞིན་འགྱུར། །མཚམས་མེད་ལྔ་པོ་དག་གི་སྡིག་
པ་རྣམས། །གང་གིས་མི་ཤེས་དབང་གིས་བྱས་པ་དག །དེ་ཡིས་བཟང་པོ་སྤྱོད་
པ་འདི་བརྗོད་ན། །མྱུར་དུ་མ་ལུས་ཡོངས་སུ་བྱང་བར་འགྱུར། །ཡེ་ཤེས་དང་

ནི་གཟུགས་དང་མཚན་རྣམས་དང་། །རིགས་དང་ཁ་དོག་རྣམས་དང་ལྡན་པར་
འགྱུར། །བདུད་དང་མུ་སྟེགས་མང་པོས་དེ་མི་ཐུབ། །འཇིག་རྟེན་གསུམ་པོ་ཀུན་
ནའང་མཆོད་པར་འགྱུར། །བྱང་ཆུབ་ཤིང་དབང་དྲུང་དུ་དེ་མྱུར་འགྲོ། ། སོང་
ནས་སེམས་ཅན་ཕན་ཕྱིར་དེར་འདུག་སྟེ། །བྱང་ཆུབ་སངས་རྒྱས་འཁོར་ལོ་རབ་
ཏུ་བསྐོར། །བདུད་རྣམས་སྡེ་དང་བཅས་པ་ཐམས་ཅད་བཏུལ། །གང་ཡང་བཟང་
པོ་སྤྱོད་པའི་སྨོན་ལམ་འདི། །འཆང་བ་དང་ནི་སྟོན་ཏམ་ཀློག་ན་ཡང་། །དེ་ཡི་
རྣམ་པར་སྨིན་པའང་སངས་རྒྱས་མཁྱེན། །བྱང་ཆུབ་མཆོག་ལ་སོམ་ཉི་མ་བྱེད་
ཅིག །འཇམ་དཔལ་དཔའ་བོས་ཇི་ལྟར་མཁྱེན་པ་དང༌། །ཀུན་ཏུ་བཟང་པོ་དེ་
ཡང་དེ་བཞིན་དེ། །དེ་དག་ཀུན་གྱི་རྗེས་སུ་བདག་སློབ་ཕྱིར། །དགེ་བ་འདི་
དག་ཐམས་ཅད་རབ་ཏུ་བསྔོ། །དུས་གསུམ་གཤེགས་པའི་རྒྱལ་བ་ཐམས་ཅད་
ཀྱིས། །བསྔོ་བ་གང་ལ་མཆོག་ཏུ་བསྔགས་པ་དེས། །བདག་གི་དགེ་བའི་རྩ་བ་
འདི་ཀུན་ཀྱང༌། །བཟང་པོ་སྤྱོད་ཕྱིར་རབ་ཏུ་བསྔོ་བར་བགྱི། བདག་ནི་འཆི་བའི་
དུས་བྱེད་གྱུར་པ་ན། །སྒྲིབ་པ་ཐམས་ཅད་དག་ནི་ཕྱིར་བསལ་ཏེ། །མངོན་སུམ་
སྣང་བ་མཐའ་ཡས་དེ་མཐོང་ནས། །བདེ་བ་ཅན་གྱི་ཞིང་དེར་རབ་ཏུ་འགྲོ། །དེར་
སོང་ནས་ནི་སྨོན་ལམ་འདི་དག་ཀྱང་། །ཐམས་ཅད་མ་ལུས་མངོན་དུ་འགྱུར་
བར་ཤོག །དེ་དག་མ་ལུས་བདག་གིས་ཡོངས་སུ་བཀང༌། །འཇིག་རྟེན་ཇི་སྲིད་
སེམས་ཅན་ཕན་པར་བགྱི། །རྒྱལ་བའི་དཀྱིལ་འཁོར་བཟང་ཞིང་དགའ་བ་དེར།།
པདྨོ་དམ་པ་ཤིན་ཏུ་མཛེས་ལས་སྐྱེས། །སྣང་བ་མཐའ་ཡས་རྒྱལ་བས་མངོན་

སུམ་དུ། །ལུང་བསྟན་པ་ཡང་བདག་གིས་དེར་ཐོབ་ཤོག །དེར་ནི་བདག་གིས་
ལུང་བསྟན་རབ་ཐོབ་ནས། །སྤྲུལ་བ་མང་པོ་ཕྱེ་བ་ཕྲག་བརྒྱ་ཡིས། །བློ་ཡི་སྟོབས་
ཀྱིས་ཕྱོགས་བཅུ་རྣམས་སུ་ཡང་། །སེམས་ཅན་རྣམས་ལ་ཕན་པ་མང་པོ་བགྱི། །
བཟང་པོ་སྤྱོད་པའི་སྨོན་ལམ་བཏོན་པ་ཡི། །དགེ་བ་ཅུང་ཟད་བདག་གིས་ཅི
བསགས་པ། །དེས་ནི་འགྲོ་བའི་སྨོན་ལམ་དགེ་བ་རྣམས། །སྐད་ཅིག་གཅིག་
གིས་ཐམས་ཅད་འབྱོར་བར་ཤོག །གང་ཡང་བཟང་པོ་སྤྱོད་པ་འདི་བསྔོས་
པས། །བསོད་ནམས་མཐའ་ཡས་དམ་པ་གང་ཐོབ་དེས། །འགྲོ་བ་སྡུག་བསྔལ་
ཆུ་བོར་བྱིང་བ་རྣམས། །འོད་དཔག་མེད་པའི་གནས་རབ་ཐོབ་པར་ཤོག །
སྨོན་ལམ་རྒྱལ་པོ་འདི་དག་མཆོག་གི་གཙོ། །མཐའ་ཡས་འགྲོ་བ་ཀུན་ལ་ཕན་
བྱེད་ཅིང༌། །ཀུན་ཏུ་བཟང་པོས་བརྒྱན་པའི་གཞུང་གྲུབ་སྟེ། །ངན་སོང་གནས་
རྣམས་མ་ལུས་སྟོང་བར་ཤོག ། ། །འཕགས་པ་བཟང་པོ་སྤྱོད་པའི་སྨོན་
ལམ་གྱི་རྒྱལ་པོ་རྫོགས་སོ། །
རྒྱ་གར་གྱི་མཁན་པོ་ཛི་ན་མི་ཏྲ་དང་། སུ་རེནྡྲ་བོ་དྷི་དང་། ལོ་ཙཱ་བ་བནྡེ་ཡེ་ཤེས་སྡེ་ལ་སོགས་པས་བསྒྱུར་ཞིང་ལོ་
ཆེན་བཻ་རོ་ཙ་ནས་ཞུས་ཆེན་མཛད་པའོ། ། ། །

མཇུག་གཏམ།
ལས་དང་སྨོན་ལམ་གྱིས་བརྩེ་སེམས་ཀྱི་གོང་བུ་གཅིག་ཏུ་སྦྲེལ་བའི་སྙིང་ཉེ་བའི་ཀློག་པ་
པོ་རྣམ་པ་ལགས། ༼ཐར་བའི་གྲུ་གཟིངས་༽ཞེས་པའི་དཔེ་དེབ་འདི་ནི་དཔལ་བླ་རུང་
གི་མཁན་ཆེན་དམ་པ་༧ འཆི་མེད་རིག་འཛིན་གྱིས་གནང་བའི་འཆད་ཁྲིད་ཅིག་སྟེ། ཐེག་
པ་ཆེན་པོའི་ཟབ་གནད་དག་གོ་སླ་ཞིང་རྒྱས་བསྡུས་འཚམས་པ།ཁྱད་པར་དུ་ནང་བསྟན་
གཞུང་ལུགས་ལ་སྦྱང་བ་དམན་པའི་མང་ཚོགས་དཀྱུས་མ་དག་གིས་ཀྱང་བདེ་ལེགས་སུ་
གོ་ཐུབ་པའི་ཁྱད་ཆོས་ལྡན་པ་ཞིག་ཡིན་ལ། དེ་ཡང་ལོ་འགའི་སྔོན་བདེ་བ་ཅན་དུ་སྐྱེ་བའི་
རྒྱུ་བཞི་དང་དམ་པ་གསུམ་གྱི་འཆད་ཁྲིད་འདི་ཟིན་བྲིས་སུ་བཏབ་སྟེ་མཁན་ཆེན་ཁོང་གི་
སྤྱན་སྔར་ཕུལ་བ་ན། ཁོང་གིས་ཐུགས་དགྱེས་པའི་ངང་ནས། ཟིན་བྲིས་འདིས་སེམས་
ཅན་གཅིག་ཙམ་ལ་ཕན་ན་ཡང་དགའ་བ་ལས་མེད་ཅེས་བཀའ་གནང་ཐོབ་པ་ལ་བརྟེན་
ནས་དེབ་གཟུགས་སུ་བགྱིས་ཏེ་སྤྱི་ཚོགས་ཐོག་འགྲེམ་སྤེལ་བྱས་ཤིང་། ད་ལན་སྔར་གྱི་
བདེ་བ་ཅན་དུ་སྐྱེ་བའི་རྒྱུ་བཞི་དང་དམ་པ་གསུམ་གྱི་ཟིན་བྲིས་འདི་ལ་ཡང་བསྐྱར་ཞུ་
དག་བྱས་ཤིང་། གཞན་ཡང་དམ་པ་ཉིད་ཀྱིས་གསུངས་པའི་རྒྱལ་སྲས་ལག་ལེན་གྱི་ཟིན་
བྲིས་ཤིག་དང་སྟབས་གཅིག་ཏུ་བཀོད་དེ་འགྲེམ་སྤེལ་བྱས་པ་ཡིན་ལ། འོན་ཀྱང་རང་
ཉིད་ལ་སྐྱེས་སྦྱངས་ཀྱི་ཡོན་ཏན་གང་ཡང་མེད་པས་བརྗོད་བྱའི་དོན་དང་རྗོད་བྱེད་ཀྱི་
ཚིག་གང་གི་ཆ་ནས་ཀྱང་ཕབ་ནོར་བྱས་ཡོད་ངེས་པས། རྒྱ་ཆེའི་ཀློག་པ་པོ་ཡོངས་ཀྱི་སྤྱན་
སྔར་སྙིང་ཁོང་རུས་པའི་གཏིང་ནས་འཆགས་པ་ལགས་སོ། །ཞེས་ཕབ་སྒྲིག་པས།

གདོས་བཅས་སྒྱུ་མའི་ལུས་ཀྱི་ཐོ་ཡོར་འདིའི། །
ཉམ་ཐག་དབུགས་ཀྱི་སྐྱོར་ཡ་ཆད་པའི་ཉིན།
ཆོས་བརྒྱད་འདུ་འཛིའི་སྐྱོན་གྱིས་མ་བསླད་པའི། །
སེམས་ཀྱི་དགེ་བ་དམ་པ་ཁྱོད་ཀྱི་གྲོགས། །
༈ བླ་རུང་གཞུང་ལས་དོ་དམ་ཚོགས་པས་འགྲེམ་སྤེལ་བྱས།
